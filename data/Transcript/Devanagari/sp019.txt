sp019-000001_lahari_2	भावना कीदृशी तस्य
sp019-000002_lahari_2	कमला अतीव उत्साहवती आसीत् तस्मिन् दिने
sp019-000003_lahari_2	तया उद्योगो लब्धः
sp019-000004_lahari_2	इतःपरम् तया सदा पितुः ज्येष्ठभ्रातुः वा अवलम्बनम् न कार्यम् भवति धनाय
sp019-000005_lahari_2	अल्पानाम् आवश्यकतानाम् कृतेति पितः शतम् रूप्यकाणि देहि इति वा
sp019-000006_lahari_2	भ्रातः किम् रूप्यकाणाम् पञ्चशतम् दातुमर्हसि इति वा
sp019-000007_lahari_2	वक्तव्यम् न भवति
sp019-000008_lahari_2	इतःपरम् सा न केवलम् स्वयम् यथेच्छम् व्ययितुमर्हति
sp019-000009_lahari_2	किन्तु गृहार्थे अपेक्षितानि वस्तूनि क्रीत्वा आनेतुमपि
sp019-000010_lahari_2	मात्रे दुकूलम् एकम् क्रीत्वा दास्यामि प्रथममासस्य वेतनेन इति सा अचिन्तयत्
sp019-000011_lahari_2	आत्मानम् सम्यक् अलङ्कृत्य उत्तमम् वसनम् वसना कमला पितरौ वन्दित्वा कार्यालयम् गता
sp019-000012_lahari_2	कार्यालयो महान् वैभवोपेतश्च
sp019-000013_lahari_2	विदेशीयानाम् तन्त्रांशस्य कार्यालयः
sp019-000014_lahari_2	तत्र कति उद्योगिनः
sp019-000015_lahari_2	कियत् कार्यम्
sp019-000016_lahari_2	बह्व्यः महिलाश्च तस्याः विभागे आसन्
sp019-000017_lahari_2	तासाम् वस्त्रधारणवैखरी वाग्विलासः चलनम् वलनम् दक्षता इति एकैकोऽपि गुणः कमलाम् विस्माययति स्म
sp019-000018_lahari_2	किन्तु सौन्दर्यदृष्ट्या तु सैव उत्कृष्टा इति स्पष्टम् आसीत्
sp019-000019_lahari_2	सहोद्योगिनः युवानः तरुण्यः च ताम् सासूयम् पश्यन्ति स्म
sp019-000020_lahari_2	भाषणकलायामपि कमला चतुरा
sp019-000021_lahari_2	स्वीयम् कार्यम् च मनो निधाय करोति स्म सा
sp019-000022_lahari_2	अतः सर्वेषाम् आकर्षणकेन्द्रम् जाता सा कतिपयैः एव दिवसैः
sp019-000023_lahari_2	प्रथमम् वेतनम् प्राप्य मात्रे दुकूलम् पित्रे अङ्गवस्त्रम् भ्रात्रे श्रेष्ठाम् लेखनीम् भ्रातृजायै अङ्गरागपेटिकाम् च उपहृतवती सा
sp019-000024_lahari_2	सर्वे सन्तोषनिर्भराः अभवन्
sp019-000025_lahari_2	संस्थायाः निर्देशकाः विदेशात् आगताः
sp019-000026_lahari_2	तेषाम् स्वागतम् कार्यालयस्य सुन्दरीभिः कर्तव्यम् इति अधिकारिभिः निश्चितम्
sp019-000027_lahari_2	तथा विचितासु कन्यासु कमला एव प्रमुखा
sp019-000028_lahari_2	तया प्रधाननिर्देशकाय कुसुमगुच्छम् प्रदेयम् स्वागतवेलायाम् इति निर्धारः कृतः
sp019-000029_lahari_2	स्वागतसमारम्भः सुसम्पन्नः
sp019-000030_lahari_2	कमलया अर्पितम् पुष्पगुच्छम् स्वीकृत्य प्रधाननिर्देशकः अतितमम् सन्तुष्टः अभूत्
sp019-000031_lahari_2	सर्वेऽपि समारम्भानन्तरम् कमलाम् अभिनन्दितवन्तः
sp019-000032_lahari_2	विशेषतो गोपालकृष्णाख्यः अधिकारी
sp019-000033_lahari_2	तत आरभ्य गोपालकृष्णः कमलायाम् अधिकम् स्नेहम् दर्शयितुमारब्धवान्
sp019-000034_lahari_2	मध्याह्नभोजनम् उद्योगिनः कार्यालयस्य भोजनशालायाम् स्वीकुर्वन्ति स्म
sp019-000035_lahari_2	अधिकारिणस्तु सीये एव प्रकोष्ठे
sp019-000036_lahari_2	गोपालकृष्णः कमलाम् स्वप्रकोष्ठे एव भोजनम् स्वीकर्तुम् आह्वयत्
sp019-000037_lahari_2	यद्यपि सा नैच्छत् तथापि उच्छादिकारिणः वाक्यम् न निराकरणीयमिति सा अङ्गीकृतवती
sp019-000038_lahari_2	तदनन्तरम् तस्याः सहोद्योगिन्यः ताम् भिन्नया दृष्ट्या द्रष्टुम् आरभन्त
sp019-000039_lahari_2	रेखानाम्नी काचन अब्रवीत्
sp019-000040_lahari_2	अयि कमले त्वम् विशिष्टानुग्रहस्य भाजनमसि
sp019-000041_lahari_2	अनुभवानन्दम् शीघ्रम् उद्योगिनोन्नतिम् अपि प्राप्स्यसीति तर्कयामि
sp019-000042_lahari_2	कमला कोपवती अभूत्
sp019-000043_lahari_2	मा वद किमपि
sp019-000044_lahari_2	अधिकारिवाक्यम् न निराकरणीयमिति अद्य अहम् तत्र भोजनम् कृतवती
sp019-000045_lahari_2	तत्र कोऽपि अन्यः अर्थः न कल्पनीयः त्वया
sp019-000046_lahari_2	इति सा अवदत् रेखाम्
sp019-000047_lahari_2	सा सोप्रासम् हसित्वा द्रक्ष्यामः परस्तात् इति उक्तवती
sp019-000048_lahari_2	कमला खिन्ना अभवत्
sp019-000049_lahari_2	तूष्णीम् गृहम् गता
sp019-000050_lahari_2	परेद्युः गोपालकृष्णः पुनः भोजनाय आह्वयत्
sp019-000051_lahari_2	किम् कर्तव्यम् इति कमलायाम् चिन्तापरायाम् रेखाप्रभृतयः परस्परम् स्मितानाम् विनिमये निरताः
sp019-000052_lahari_2	ममाद्य अनामयम् नास्ति
sp019-000053_lahari_2	भोजने आसक्तिः एव नास्ति क्षन्तव्यास्मि इति व्याजेन कमला गोपालकृष्णस्य आह्वानम् परिहृतवती
sp019-000054_lahari_2	ततः कमला चिन्ता ग्रस्ता
sp019-000055_lahari_2	अयम् महानुभावः मयि कस्मादेवम् दर्शयति आसक्तिम्
sp019-000056_lahari_2	माम् कस्मात् सखीनाम् अपहासस्य भाजनम् करोति
sp019-000057_lahari_2	इति चिन्तासन्ततिः ताम् अबाधत
sp019-000058_lahari_2	अन्येभ्यो काचित् सहोद्योगिनी ताम् रहः आहूय उक्तवती
sp019-000059_lahari_2	कमले अहम् तव हितैषिणी अन्यथा तव भावना मास्तु
sp019-000060_lahari_2	एते अधिकारिणः न विश्वासार्हाः
sp019-000061_lahari_2	गोपालकृष्णः त्वाम् अत्यासक्त्या वीक्षमाणः मया दृष्टः
sp019-000062_lahari_2	त्वया जागरूकया भवितव्यम्
sp019-000063_lahari_2	स विवाहितः
sp019-000064_lahari_2	तस्य भार्या अस्ति पुत्रौ च स्तः
sp019-000065_lahari_2	एतादृशः न जाने कथम् त्वयि आसक्तिम् निर्लज्जतया दर्शयति इति
sp019-000066_lahari_2	मधुरैः वचनैः वञ्चिता मा स्म भूः इति
sp019-000067_lahari_2	कमलायाः नेत्रयोः अश्रूणि अदृश्यन्त
sp019-000068_lahari_2	कृतज्ञतास्मि हितवचनाय मम तस्मिन् कापि आसक्तिः नास्ति
sp019-000069_lahari_2	उच्चाधिकारी इति हेतोः तद्वचनम् निराकर्तुम् बिभेमि
sp019-000070_lahari_2	इतःपरम् तु केनापि उपायेन तद्दर्शनम् परिहरिष्यामि इति उक्त्वा
sp019-000071_lahari_2	सा स्वकार्यनिरता अभवत्
sp019-000072_lahari_2	तस्याः मनः कोपोद्वेगाभ्याम् तरङ्गितमासीत्
sp019-000073_lahari_2	किम् कर्तव्यम् अत्रत्यम् उद्योगम् त्यक्त्वा अन्यत्र क्वापि गमिष्यामि किम्
sp019-000074_lahari_2	कथम् इयम् चित्तहिंसा सोढव्या
sp019-000075_lahari_2	पितरौ एतद्विषये वदिष्यामि किम् इति
sp019-000076_lahari_2	बहुधा व्याकुला कमला कथञ्चित् तद्दिवसस्य कार्यम् पूरयित्वा गृहमगच्छत्
sp019-000077_lahari_2	पुनरेकदा गोपालकृष्णः सेवकम् सम्प्रेष्य कमलाम् स्वकार्यस्थानम् आह्वयत्
sp019-000078_lahari_2	कमलायाः मनसि क्रोधः उत्पन्नः
sp019-000079_lahari_2	यदि अद्य सः किमपि अनुचितम् भाषेत तहि चामुण्डेश्वरी भविष्यामि
sp019-000080_lahari_2	अयम् उद्योगो गच्छतु तिष्ठतु वा
sp019-000081_lahari_2	अविस्मरणीयम् पाठम् बोधयिष्यामीति निश्चित्य सा अगच्छत्
sp019-000082_lahari_2	प्रकोष्ठे प्रविष्टायाम् तस्याम् द्वारम् स्वयम् पिहितमभवत्
sp019-000083_lahari_2	कमलायाः हृदयम् सततम् वेपते स्म
sp019-000084_lahari_2	आगच्छ उपविश इति गोपालकृष्णः अब्रवीत्
sp019-000085_lahari_2	कमला तत्सम्मुखे उपाविशत्
sp019-000086_lahari_2	कमले आत्मीयम् किमपि वक्तुमिच्छामि
sp019-000087_lahari_2	तव रीतिनीत्यादिकम् सर्वम् बहुरोचते
sp019-000088_lahari_2	शृणु मदुक्तिः त्वया अङ्गीकर्तव्या इति निर्बन्धो नास्ति
sp019-000089_lahari_2	तव इच्छा एव अत्र प्रमुखा
sp019-000090_lahari_2	इति गोपालकृष्णः वाचम् आरभत
sp019-000091_lahari_2	सः किम् वदिष्यतीति कातरा कमला सातङ्कम् श्रोतुम् सिद्धा अभवत्
sp019-000092_lahari_2	कमले मम भ्राता कनीयान् अमेरिकादेशे वसति
sp019-000093_lahari_2	सह तत्र उन्नते उद्योगे वर्तते
sp019-000094_lahari_2	तस्य विवाहः कर्तव्यः इति अस्मत् अभिप्रायः वर्तते
sp019-000095_lahari_2	तदनुरूपान् कन्याम् अन्विष्यन् अस्मि
sp019-000096_lahari_2	त्वाम् यदाप्रभृति अपश्यम् तदाप्रभृति वयसा रूपेण संस्कारेण शीलेन गुणेन च त्वम् तस्य अनुरूपा इति मम भाति
sp019-000097_lahari_2	मम भ्राता आगामिनिभानुवासरे आगमिष्यति
sp019-000098_lahari_2	यदि त्वम् अनुमन्यसे तर्हि तव पित्रोः सविधे मदाशाम् निवेद्य कन्यावलोकनादिकम् संविधातुमिच्छामि
sp019-000099_lahari_2	त्वम् नूनम् कन्यारत्नम्
sp019-000100_lahari_2	मम भ्राता काञ्चनायते
sp019-000101_lahari_2	रत्नम् समागच्छतु काञ्चनेन इति वाञ्छामि
sp019-000102_lahari_2	त्वदिच्छाम् प्रकटय
sp019-000103_lahari_2	अहम् अधिकारी इति एतद्विस्मर
sp019-000104_lahari_2	तव भ्रातरम् माम् मत्वा निस्सङ्कोचम् तवाभिप्रायम् प्रकटय इति
sp019-000105_lahari_2	कमलायाः नयने अश्रुपूर्णे अभवताम्
sp019-000106_lahari_2	देवसदृशे अस्मिन् आसुरत्वकल्पना मया कृता
sp019-000107_lahari_2	अहो अपराद्धम् मया इति चिन्तयन्ती सा उत्थाय गोपालकृष्णस्य पादयोः पतिता
sp019-000108_lahari_2	मम पितरम् भवत्सकाशम् प्रेषयिष्यामि
sp019-000109_lahari_2	भवान् तेन सह भाषित्वा निर्णयम् स्वीकरोतु अनुगृहीतास्मि इति उक्त्वा सा ततः निरगच्छत्
sp019-000110_lahari_3	शिकागोनगरे कृतवसतेः रामचन्द्रस्य जीवनम् सुखमयम् आसीत्
sp019-000111_lahari_3	विशालम् सुन्दरम् गृहम् समृद्धम् वेतनम् यथेच्छम् प्रयातुम् यानद्वयम्
sp019-000112_lahari_3	कौशलेन कुटुम्बम् निर्वहन्ती पत्नी सीता
sp019-000113_lahari_3	बुद्धिमान् युवा पुत्रः रूपवती पुत्री मालिनी
sp019-000114_lahari_3	जन्मभूमेः दूरे देशान्तरे वासः इति कदाचित् तस्य मनः खिद्यते स्म
sp019-000115_lahari_3	तथापि अवकाशम् लब्ध्वा सकुटुम्बः सः भारतवर्षम् आगच्छति स्म
sp019-000116_lahari_3	अत्रत्यम् जनजीवनम् तदा तदा अनुभूय तृप्यति स्म च
sp019-000117_lahari_3	धनप्रधानात् अमेरिकाजीवनात् अध्यात्मप्रधानम् भारतजीवनम् श्रेयः इति तस्य दृढः अभिप्रायः आसीत्
sp019-000118_lahari_3	एतद्विषये पत्न्याः सीतायाः अभिप्रायभेदः आसीत्
sp019-000119_lahari_3	किन्तु सा पत्या सह विवादम् कदापि न कृतवती
sp019-000120_lahari_3	यदा मालिनी युवतिः जाता तदा पित्रोः तस्याः विषये चिन्ता समुत्पन्ना
sp019-000121_lahari_3	अमेरिकादेशे युवतयः पुरुषैः निःसङ्कोचम् मिलन्ति
sp019-000122_lahari_3	परिचयम् वर्धयन्ति
sp019-000123_lahari_3	शतशः कन्याः विवाहात् पूर्वमेव यूनाम् सम्पर्कम् कुर्वन्ति
sp019-000124_lahari_3	काश्चन गर्भिण्यः अपि भवन्ति
sp019-000125_lahari_3	विवाहम् विनैव प्रसुवते
sp019-000126_lahari_3	एतत् सर्वम् रामचन्द्रस्य असहनीयम् भाति स्म
sp019-000127_lahari_3	मालिन्याः सखीनाम् यादृशम् स्वातन्त्र्यम् आसीत् तादृशम् तया न लब्धम्
sp019-000128_lahari_3	खिन्ना अपि मालिनी पितरि गौरवम् दर्शयन्ती आत्मानम् नियन्त्रयति स्म
sp019-000129_lahari_3	अमेरिकादेशे स्थिता अपि सा भारतकन्या इव अवर्धत
sp019-000130_lahari_3	वेषभूषणादिषु अपि सा संयमम् रक्षति स्म
sp019-000131_lahari_3	मातुः मार्गम् अनुसरन्ती गृहे देवपूजादिकमपि करोति स्म
sp019-000132_lahari_3	एतेन कारणेन वयस्यानाम् मध्ये सा कदाचित् अपहासस्य परिहासस्य वा पात्रम् भवति स्म
sp019-000133_lahari_3	तथापि पितुः निदेशम् सा सदा अपालयत्
sp019-000134_lahari_3	पुत्र्याः विवाहस्य कालः उपस्थितः इति रामचन्द्रः तद्विषये चिन्तयितुम् आरभत
sp019-000135_lahari_3	स्वदेशम् गत्वा तत्रत्यः कश्चन अनुरूपः वरः अन्वेषणीयः
sp019-000136_lahari_3	तस्मै अमेरिकादेशे प्रवेशावकाशः कल्पनीयः
sp019-000137_lahari_3	उचितः उद्योगश्च दापनीयः
sp019-000138_lahari_3	एवम् पुत्री सुखिनी भविष्यति
sp019-000139_lahari_3	एतदर्थम् धनम् प्रभूतमपि व्ययितम् भवतु इति रामचन्द्रस्य विचारः आसीत्
sp019-000140_lahari_3	सीता तु अवदत् एतावान् श्रमः कुतः
sp019-000141_lahari_3	अत्र एव योग्यम् वरम् यदि लभामहे तर्हि विवाहम् कुर्मः
sp019-000142_lahari_3	अस्मिन् समाजे एधिता कन्या भारतीयेभ्यो न रोचते
sp019-000143_lahari_3	तस्याम् ते सदा दोषमेव आविष्कुर्वन्ति इति
sp019-000144_lahari_3	अत्रत्याः युवानः प्रायशः चारित्रहीनाः
sp019-000145_lahari_3	ते विवाहस्य पवित्रताम् न जानन्ति
sp019-000146_lahari_3	अद्य विवाहः श्वः विच्छेदनम्
sp019-000147_lahari_3	द्विस्त्रिः कृतविवाहाः एव भूयांसः अत्र
sp019-000148_lahari_3	अहम् तु अस्मिन् विषये भारतीयाम् पद्धतिमेव समर्थये
sp019-000149_lahari_3	अतः तत्र गत्वा अस्मत्पद्धत्या वरम् अन्विश्य विवाहम् कारयिष्यामि
sp019-000150_lahari_3	मम पुत्री तथा एव सुखम् अवाप्स्यति इति रामचन्द्रः दृढेन स्वरेण अवदत्
sp019-000151_lahari_3	पत्युः वचनम् आद्र्यमाणा सीता अभ्युपगतवती
sp019-000152_lahari_3	मालिनी च कथञ्चित् अङ्गीकारम् दत्तवती
sp019-000153_lahari_3	रामचन्द्रः सकुटुम्बः अवकाशम् प्राप्य भारत वर्षमागतः
sp019-000154_lahari_3	तस्य जन्मस्थले कल्याणनगरे परिचिताः बहवः आसन्
sp019-000155_lahari_3	तेषाम् सम्पर्कम् साधयित्वा वरान्वेषणाय आगतः अस्मि इति स्वोद्देशम् कथितवान् रामचन्द्रः
sp019-000156_lahari_3	विद्यावान् रूपवान् तरुणः सच्चरित्रः अपेक्षितः इति तस्य वचनम् अनुसरन्तः सुहृदः स्वपरिचितान् तरुणान् असूचयन्
sp019-000157_lahari_3	रामचन्द्रः स्वयम् तान् दृष्ट्वा परीक्षामपि कृतवान्
sp019-000158_lahari_3	प्रायेण सामग्र्यविधौ गुणानाम् पराङ्मुखी विश्वसृजः प्रवृत्तिः इति महाकविना उक्तमेव
sp019-000159_lahari_3	सर्वे गुणाः एकत्र कथम् लभ्येरन्
sp019-000160_lahari_3	तथापि प्रयत्नः न परित्यक्तः
sp019-000161_lahari_3	अन्ततः कश्चन पुरोहितः कञ्चन तरुणम् दर्शितवान्
sp019-000162_lahari_3	तस्य नाम गौतमः इति
sp019-000163_lahari_3	विद्याभ्यासम् पूरयित्वा सम्प्रति कल्याणनगरे अभियन्ता अस्ति
sp019-000164_lahari_3	परदेशम् गत्वा अधिकम् साधनीयमिति आकाङ्क्षा च तस्य वर्तते
sp019-000165_lahari_3	तस्य पितरौ समीपे ग्रामे वसतः इति तद्विषयः सर्वः निवेदितः पुरोहितेन
sp019-000166_lahari_3	गौतमम् स्वनिवासम् आनाय्य रामचन्द्रः सत्कृतवान्
sp019-000167_lahari_3	मालिनी च तम् दृष्ट्वा तस्य रूपेण हृतहृदया अभवत्
sp019-000168_lahari_3	रामचन्द्रस्य पूर्वापरम् विचार्य विदेशगमनाय सौलभ्यम् कल्पनीयम् इति नियमम् विधाय स्वाङ्गीकारम् दत्तवान्
sp019-000169_lahari_3	तस्य पितरौ च सम्मतिम् प्रकटितवन्तौ
sp019-000170_lahari_3	मासाभ्यन्तरे मालिन्याः विवाहः गौतमेन सह सम्पन्नः
sp019-000171_lahari_3	वैभवम् प्रदर्शयितुम् महद्धनम् व्ययितम् रामचन्द्रेण
sp019-000172_lahari_3	बहुसङ्ख्याः सुहृदः बन्धवः परिचिताश्च आगत्य वधूवरौ आशीर्भिः अनुगृहीतवन्तः
sp019-000173_lahari_3	गौतमस्य पितरौ निरीक्षितादपि अधिकम् सम्मानम् प्राप्य हृष्टौ अभूताम्
sp019-000174_lahari_3	कतिचन दिनानि कल्याणनगरे नीत्वा रामचन्द्रः सकुटुम्बः शिकागोनगरम् प्रापत्
sp019-000175_lahari_3	ततः जामातरम् गौतमम् तत्र आनेतुम् प्रयत्नान् प्रारभत
sp019-000176_lahari_3	उन्नताध्ययनाय तत्रत्ये विश्वविद्यानिलये प्रवेशानुमतिम् सम्पाद्य प्रेषितवान् च
sp019-000177_lahari_3	वर्षद्वयम् गौतमस्य निर्वहणम् करिष्यामीति प्रतिज्ञापत्रम् अपि प्रेषितवान्
sp019-000178_lahari_3	विमानप्रयाणाय प्रपत्रमपि क्रीत्वा गौतमनाम्ना प्राहिणोत्
sp019-000179_lahari_3	गौतमः निर्दिष्टे दिने अमिरिकादेशम् प्राप्नोत्
sp019-000180_lahari_3	श्वशुरगृहे आतिथ्यम् प्राप्य ततः विश्वविद्यानिलयम् प्राविशत्
sp019-000181_lahari_3	कतिपयैः एव दिवसैः तत्र प्राध्यापकादीनाम् प्रियः अभवत्
sp019-000182_lahari_3	रामचन्द्रस्य प्रभावेण तत्रैव प्रयोगालये सहायकपदवीम् च प्राप्तवान्
sp019-000183_lahari_3	एवम् तेन धनार्जनमपि आरब्धम्
sp019-000184_lahari_3	मालिनी अमेरिकादेशे एव जाता इति कारणात् सा अमेरिकादेशस्य प्रजा इति गण्यते
sp019-000185_lahari_3	तस्याः पतिः इति कारणात् गौतमेन वर्षद्वये एव विशिष्टम् हरितपत्रम् लब्धम्
sp019-000186_lahari_3	तावता कालेन सः अध्ययनमपि पूरयित्वा पदवीम् तद्देशीयामपि प्राप्तवान्
sp019-000187_lahari_3	तद्बलेन च सः दृढम् नूतनम् उद्योगम् प्राप्तुम् बहुत्र अभ्यर्तनापत्राणि प्रेषितवान्
sp019-000188_lahari_3	टेक्सस् राज्यस्य आस्टन् नगरे अधिकवेतनः उद्योगः तेन लब्धः
sp019-000189_lahari_3	रामचन्द्रः अतीव सन्तुष्टः अभवत्
sp019-000190_lahari_3	जामाता पुत्री च सुखम् वत्स्यतः इति तयोः प्रयाणाय विविधाम् सिद्धताम् कर्तुम् प्रारभत
sp019-000191_lahari_3	किन्तु गौतमस्य प्रवृत्तिः इदानीम् सहसा विभिन्ना आसीत्
sp019-000192_lahari_3	पूर्ववद् विश्वासेन विस्रम्भेन वा सः न वदति स्म
sp019-000193_lahari_3	अहम् एक एव तत्र गमिष्यामि ततः पत्रम् प्रेषयिष्यामि इति गाम्भीर्येण उक्त्वा
sp019-000194_lahari_3	एकाकी प्रयाणसन्नद्धः अभवत्
sp019-000195_lahari_3	मालिन्या सः किमपि न अभाषत
sp019-000196_lahari_3	निःस्नेहेन कटाक्षेण ताम् वीक्ष्य आस्टन् नगरम् प्रति प्रस्थितः
sp019-000197_lahari_3	रामचन्द्रः अचिन्तयत्
sp019-000198_lahari_3	दम्पत्योः अल्पः कलहः जातः
sp019-000199_lahari_3	अतः एव गौतमः एवम् प्रस्थितः
sp019-000200_lahari_3	पञ्चशेषु दिनेषु तस्य कोपः शान्तः भविष्यति
sp019-000201_lahari_3	ततः स पत्न्या सः सस्नेहम् सम्भाषणम् करिष्यति
sp019-000202_lahari_3	तान् नेष्यति च इति
sp019-000203_lahari_3	किन्तु पञ्चदशदिनानि गतानि
sp019-000204_lahari_3	गौतमः एकदा अपि दूरवान्या सम्पर्कम् न अकरोत्
sp019-000205_lahari_3	तेन सम्पर्कम् साधयितुम् रामचन्द्रेण कृताः प्रयत्नाः अपि विफलाः जाताः
sp019-000206_lahari_3	मालिनी नितान्तम् खिन्ना अभवत्
sp019-000207_lahari_3	ततः गौतमस्य पत्रमागतम्
sp019-000208_lahari_3	पत्रमुद्घाट्य मालिनी अपठत्
sp019-000209_lahari_3	नष्टसञ्ज्ञा सा कृत्तमूला लता इव न्यपतत्
sp019-000210_lahari_3	शीतोपचारेन ताम् समाश्वास्य पितरौ स्वयम् पत्रम् अपठताम्
sp019-000211_lahari_3	तस्य मुख्यांशः एवमासीत्
sp019-000212_lahari_3	मालिनी मम त्वयि कदापि प्रेम न आसीत्
sp019-000213_lahari_3	मम प्रेमपात्रीभूता अन्या कन्या
sp019-000214_lahari_3	किन्तु अमेरिकादेशम् गत्वा तत्र सम्पत्समृद्धिः प्राप्तव्या इति मम सदा आकाङ्क्षा प्रबला आसीत्
sp019-000215_lahari_3	तत्र त्वम् साधिनीभूता
sp019-000216_lahari_3	त्वया सः जातः विवाहः केवलम् उपायतया अवलम्बितः मया
sp019-000217_lahari_3	अत एव व्याजैः बहुभिः तव देहसम्पर्कमपि अहम् निवारितवान्
sp019-000218_lahari_3	इदानीम् मम आशा सफला जाता
sp019-000219_lahari_3	अत्र मम दृढः उद्योगः अस्ति माम् विस्मर
sp019-000220_lahari_3	श्वः एव विवाहविच्छेदपत्रम् प्रेषयिष्यामि
sp019-000221_lahari_3	कृपया अनुमन्यस्व
sp019-000222_lahari_3	शासनानुसारेण यद्धनम् मया तुभ्यम् देयम् तद्दास्यामि
sp019-000223_lahari_3	विवाहविच्छेदम् शीघ्रम् प्राप्य अन्यम् कमपि स्वानुरूपम् भर्तारम् लभस्व
sp019-000224_lahari_3	अहमपि भारतवर्षे वर्तमानान् मम प्रियाम् परिणीय सुखी भविष्यामि
sp019-000225_lahari_3	माम् क्षमस्व इति
sp019-000226_lahari_3	पत्रम् पठित्वा ज्ञातसत्यः रामचन्द्रः अतीव कोपनः अभवत्
sp019-000227_lahari_3	गौतमम् हनिष्यामि स्वार्थी सः मम सुतायाः जीवितम् नाशितवान्
sp019-000228_lahari_3	न्यायालये व्यवहारम् कृत्वा तम् देशात् अस्मात् निष्कासयिष्यामि
sp019-000229_lahari_3	वञ्चनायाः फलम् अनुभवतु नरापसदः इत्यादि सः प्रालपत्
sp019-000230_lahari_3	अन्ततः मालिनी अब्रवीत्
sp019-000231_lahari_3	पितः नश्यतु तस्य कथा तम् विस्मरिष्यामि
sp019-000232_lahari_3	विवाहम् दुःस्वप्नम् मत्वा तम् मानसाद् दूरे क्षिपामि
sp019-000233_lahari_3	तस्य भविष्यम् नाशयितुम् न वाञ्छामि
sp019-000234_lahari_3	विवाहविच्छेदनपत्रे मम हस्ताङ्कम् करिष्यामि इति
sp019-000235_lahari_3	किमपि वक्तुम् अशक्तौ मातापितरौ तस्याः मुखम् अवलोकयन्तौ अतिष्ठताम्
sp019-000236_lahari_4	मम मनोरमा
sp019-000237_lahari_4	अहम् महाविद्यालये छात्रः आसम्
sp019-000238_lahari_4	मम कक्ष्यायाम् पञ्चाशत् अधिकाः छात्राः आसन्
sp019-000239_lahari_4	तेषु चत्वारिंशद्बालकाः उपदशाः कन्यकाः
sp019-000240_lahari_4	तासाम् कन्यकानाम् मध्ये काचिद्रूपवती
sp019-000241_lahari_4	नक्षत्राणाम् वृन्दे चन्द्रलेखा इव
sp019-000242_lahari_4	सखीनाम् निकरे राजकुमारी इव सा शोभते स्म
sp019-000243_lahari_4	प्रथमवारम् ताम् दृष्टवतः एव मम हृदये सा महान्तम् प्रभावमकरोत्
sp019-000244_lahari_4	अजानन् अपि तस्याः नाम अहम् तस्याः आराधकः अभवम्
sp019-000245_lahari_4	द्वित्रेषु दिनेषु तस्याः नाम रमा इति मया ज्ञातम्
sp019-000246_lahari_4	रमायाः रूपस्य आराधकाः न केवलमहम्
sp019-000247_lahari_4	अपि तु बहवः आसन्
sp019-000248_lahari_4	तस्याम् कक्ष्याप्रवेशम् कुर्वत्याम् सर्वेषाम् नेत्राणि तत्रैव मग्नानि भवन्ति स्म
sp019-000249_lahari_4	अध्यापकेषु अपि केचित् तान् सादरमेव पश्यन्ति स्म
sp019-000250_lahari_4	सर्वे माम् आराधयन्ति इति सा जानाति स्म
sp019-000251_lahari_4	सगर्वम् साभिमानम् च चरति स्म
sp019-000252_lahari_4	यदा सा कमपि कटाक्षेण अपश्यत्
sp019-000253_lahari_4	तदा तस्य छात्रस्य मुखम् रविकिरणस्पृष्टम् पद्मम् इव विकसति स्म
sp019-000254_lahari_4	एतत्सर्वम् पश्यतः अपि मम आराधकभावे कापि न्यूनता न जाता
sp019-000255_lahari_4	गतेषु कतिपयेषु दिनेषु मया ज्ञातम्
sp019-000256_lahari_4	सा कस्यापि महाधनिकस्य दुहिता इति
sp019-000257_lahari_4	मादृशाः छात्राः पद्भ्याम् विद्यालयमगच्छाम
sp019-000258_lahari_4	अन्ये केचन द्विचक्रिकया आगच्छन्ति
sp019-000259_lahari_4	यन्त्रप्रेर्याणि वाहनानि तदा विरलानि आसन्
sp019-000260_lahari_4	केचन अध्यापकाः एव तादृशानाम् वाहनानाम् स्वामिनः आसन्
sp019-000261_lahari_4	किन्तु रमा कार्यानेन आयाति स्म
sp019-000262_lahari_4	चालकः प्रातः दशवादनवेलायाम् ताम् विद्यालयम् प्रापयति स्म
sp019-000263_lahari_4	विद्यालयसमाप्तिवेलायाम् पुनः आगत्य ताम् गृहम् नयति स्म
sp019-000264_lahari_4	एतत्सर्वम् ज्ञात्वा मम मनः ताम् पूजयितुम् आरभत
sp019-000265_lahari_4	केचन धार्ष्ट्यवन्तः छात्राः तया सह भाषितुम् प्रयतमानाः आसन्
sp019-000266_lahari_4	कदाचित् तस्याः पुस्तकम् पतितम्
sp019-000267_lahari_4	तदुत्थाप्य तस्यै दातुम् पञ्चषाः युगपत् धावन्ति स्म
sp019-000268_lahari_4	तस्याः सेवावसरः भाग्येन लभ्यते इति सर्वेषाम् भावना आसीत् इति स्पष्टमभवत्
sp019-000269_lahari_4	अहम् तु धैर्यहीनः दूरादेव अपश्यम्
sp019-000270_lahari_4	गताः चत्वारः मासाः
sp019-000271_lahari_4	वर्षमध्ये परीक्षाः अभवन्
sp019-000272_lahari_4	ततः आङ्ग्लाध्यापकः कस्मिंश्चिद् दिने उत्तरपत्रिकाः कृतमूल्याङ्कनाः आनीतवान्
sp019-000273_lahari_4	सर्वेषामपि छात्राणाम् हृदयानि कम्पितुम् आरभन्त
sp019-000274_lahari_4	सः अध्यापकः अङ्कानाम् दाने अतीव कृपणः दोषान्वेषी च
sp019-000275_lahari_4	सः किम् वदिष्यति कैः वचनैः अस्मान् निन्दिष्यतीति सर्वे कातराः आसन्
sp019-000276_lahari_4	स एकाम् पत्रिकाम् हस्तेन गृहीत्वा मम नाम तत्र लिखितम् पठित्वा एतन्नामकः छात्रः उत्तिष्ठतु इति गम्भीरम् अवदत्
sp019-000277_lahari_4	मम तु तदा प्राणैः उत्क्रान्तमिव
sp019-000278_lahari_4	प्रकम्पमानगात्रः स्विन्नमुखः अहम् कथञ्चित् उत्थितवान्
sp019-000279_lahari_4	कक्ष्यायाः सर्वेषाम् छात्राणाम् नयनानि च मयि लग्नानि
sp019-000280_lahari_4	रमा च प्रायः प्रथमवारम् माम् अपश्यत्
sp019-000281_lahari_4	अध्यापकः अवदत् त्वदीयानि उत्तराणि सर्वाणि समीचीनानि
sp019-000282_lahari_4	भाषा च निर्दोषा
sp019-000283_lahari_4	लेखनम् च स्फुटाक्षरम्
sp019-000284_lahari_4	मम सेवावधौ कदाचिदेव एतादृशी उत्तरपत्त्रिका दृष्टा
sp019-000285_lahari_4	इतःपरम् सुष्ठुतरम् अभ्यस्यताम्
sp019-000286_lahari_4	यदि पाठविषये कोऽपि सन्देहः कापि समस्या वा भवेत् आगच्छ मम समीपम्
sp019-000287_lahari_4	ऐषमः अस्माकम् विद्यालयस्य नाम त्वया उज्वलीकरणीयम्
sp019-000288_lahari_4	एवमुक्त्वा अध्यापकः उत्तरपत्रिकाम् मह्यम् अददात्
sp019-000289_lahari_4	विस्मयप्रहर्षाभ्याम् अहम् मूकः अभवम्
sp019-000290_lahari_4	ततः अध्यापकः अन्यानुद्दिश्य अब्रवीत्
sp019-000291_lahari_4	अन्यः कोऽपि छात्रः शुद्धया भाषया उत्तराणि न लिखितवान्
sp019-000292_lahari_4	विद्यार्थिनीनामपि स्थितिः न उत्तमा
sp019-000293_lahari_4	सर्वैः इतःपरम् सावधानम् अभ्यसनम् कार्यम्
sp019-000294_lahari_4	अन्यथा वर्षान्तपरीक्षायाम् फलितांशः तोषदः न भवेत्
sp019-000295_lahari_4	इत्थमुक्त्वा अध्यापकः सर्वेभ्यः उत्तरपत्रिकाः वितीर्णवान्
sp019-000296_lahari_4	मया अष्टाशीतिः अङ्काः प्राप्ताः आसन्
sp019-000297_lahari_4	न कोऽपि अन्यः षष्टेः सीमामपि अतिक्रान्तवान् आसीत्
sp019-000298_lahari_4	एवम् दिनत्रये अन्येषामपि विषयाणाम् अध्यापकाः उत्तरपत्रिकाः वितीर्णवन्तः
sp019-000299_lahari_4	गणितम् विना अन्यत्र अहमेव कक्ष्यायाम् प्रथमः आसम्
sp019-000300_lahari_4	ततः आरभ्य अध्यापकाः मम विषये आदरविशेषम् दर्शयन्ति स्म
sp019-000301_lahari_4	कक्षायाम् छात्राः सासूयम् माम् द्रष्टुम् आरभन्त
sp019-000302_lahari_4	केचित्तु कथम् अभ्यासः कर्तव्यः
sp019-000303_lahari_4	के ग्रन्थाः अवलोकनीयाः इति माम् अपृच्छन्
sp019-000304_lahari_4	परे द्युः मयि विद्यालयात् निवर्तमाने कोऽपि मधुरः स्वरः मम नाम सादरम् उदचारयत्
sp019-000305_lahari_4	अहम् पश्चात् अपश्यम् रमा सा मम नाम उच्चारितवती
sp019-000306_lahari_4	इति ज्ञात्वा स्वप्नोऽनु मायानु मतिभ्रमोऽनु इति कविवाक्यम् मया श्रुतम्
sp019-000307_lahari_4	याम् द्रष्टुम् सर्वे छात्राः आकाङ्क्षन्ति
sp019-000308_lahari_4	यस्याः स्मितमात्रम् अनुग्रहम् मन्यन्ते
sp019-000309_lahari_4	सा रमा स्वयम् माम् भाषितवती
sp019-000310_lahari_4	अहम् मुग्धः इव मूकः इव ताम् केवलम् ईक्षमाणः अतिष्ठम्
sp019-000311_lahari_4	सा अवदत् आङ्ग्लभाषायाम् अत्यधिकान् अङ्कान् प्राप्तवन्तम् भवन्तम् अभिनन्दामि
sp019-000312_lahari_4	मया अन्येषु विषयेषु पर्यप्ताः अङ्काः लब्धाः
sp019-000313_lahari_4	किन्तु भाषाविषये अहमतीव दुर्बला
sp019-000314_lahari_4	भवान् यदि कृपया मम किञ्चित् साहाय्यम् करिष्यति तर्हि परीक्षाम् उत्तरिष्यामि
sp019-000315_lahari_4	मम आनन्दस्य तदा सीमा एव नासीत्
sp019-000316_lahari_4	अवदम् महता सन्तोषेण किमपि करोमि
sp019-000317_lahari_4	कथ्यताम् किम् करवाणि इति
sp019-000318_lahari_4	मम गृहमागच्छतु भवान् मम मातापितरौ परिचाययिष्यामि
sp019-000319_lahari_4	ततः विरामदिनेषु माम् किञ्चित् आङ्ग्लभाषाम् अध्यापयतु इति रमा अब्रवीत्
sp019-000320_lahari_4	तथास्तु इति अहम् सोत्साहमवदम्
sp019-000321_lahari_4	ततः सा माम् कार्यानेन स्वगृहम् नीतवती
sp019-000322_lahari_4	तस्याः पिता उन्नतः अधिकारी
sp019-000323_lahari_4	माम् दृष्ट्वा सः नातीव सन्तुष्टः अभात्
sp019-000324_lahari_4	मम साधारणानि वस्त्राणि मदीयम् निर्धनत्वम् प्रकटयन्ति स्म खलु
sp019-000325_lahari_4	सः मामवदत्
sp019-000326_lahari_4	रमा भाषाध्ययने तव साहाय्यम् अपेक्षते
sp019-000327_lahari_4	कस्यचन अध्यापकस्य गृहम् पाठार्थम् गच्छतु इति मया सा उक्ता
sp019-000328_lahari_4	मद्वचनम् सा न शृणोति
sp019-000329_lahari_4	भवतु नाम
sp019-000330_lahari_4	सप्ताहे द्विस्त्रिः वा अत्र आगत्य आङ्ग्लपाठम् बोधय
sp019-000331_lahari_4	कियद्धनम् निरीक्षसे
sp019-000332_lahari_4	धनस्य अपेक्षा नास्ति
sp019-000333_lahari_4	पाठनेन ममापि प्रयोजनम् भवतु खलु इति अहमवदम्
sp019-000334_lahari_4	एषा मूर्खता
sp019-000335_lahari_4	प्रतिफलम् विना किमपि न करणीयम्
sp019-000336_lahari_4	प्रतिफलमदत्त्वा किमपि न स्वीकरिणीयमिति मम नीतिः
sp019-000337_lahari_4	मह्यम् यदुचितम् भाति तत् दास्यामि
sp019-000338_lahari_4	रमा यथा वर्षान्तपरिक्षायाम् उत्तीर्णा भवेत् तथा कुरु इति उक्त्वा उत्तरनिरीक्षाम् विना सः निरगच्छत्
sp019-000339_lahari_4	रमायाः माता तु सादरम् मया सह भाषित्वा खाद्यम् पेयम् च दत्त्वा सत्कृतवती
sp019-000340_lahari_4	ततः आरभ्य अहम् रमाम् आङ्ग्लभाषाम् बोधितवान्
sp019-000341_lahari_4	मदीयः छात्रवासः तस्याः गृहस्य नातिदूरे आसीत्
sp019-000342_lahari_4	अतः कापि समस्या नाभवत्
sp019-000343_lahari_4	तादृश्याः सुन्दर्याः सन्निधिः
sp019-000344_lahari_4	तया सह भाषितुम् अवसरः
sp019-000345_lahari_4	तदभिमानस्य पात्रता इति इदम् सर्वम् मयि धन्यताभावम् उत्पादयति स्म
sp019-000346_lahari_4	गतानि कतिपयानि दिनानि
sp019-000347_lahari_4	विश्वविद्यालये महान् युवजनोत्सवः सम्पन्नः
sp019-000348_lahari_4	तत्र विविधाः स्पर्धाः आयोजिताः आसन्
sp019-000349_lahari_4	आङ्ग्लचर्चास्पर्धायाम् भागम् वोढुम् मम विद्यालयस्य अहम् प्रतिनिधिः अभवम्
sp019-000350_lahari_4	स्पर्धाभवनम् छात्रैः अध्यापकैः अधिकारिभिः जनैः च पूर्णम् आसीत्
sp019-000351_lahari_4	रमा पित्रा साकम् वेदिकायाः पुरा उपविष्टा मया दृष्टा
sp019-000352_lahari_4	अपूर्वः उत्साहः मम हृदयम् आविशत्
sp019-000353_lahari_4	वक्तुम् अवसरे लब्धे स्फूर्त्यतिशयेन अहम् धाराप्रवाहरूपेण भाषितवान्
sp019-000354_lahari_4	अन्ते सर्वे सभासदः तालिकाभिः माम् अभिनन्दितवन्तः
sp019-000355_lahari_4	स्पर्धायाम् समाप्तायाम् फलितम् घोषितम् अध्यक्षवर्येण
sp019-000356_lahari_4	मया प्रथनस्थानम् लब्धम्
sp019-000357_lahari_4	तत्र उपस्थिताः मम अध्यापकाः परिचिताः अपरिचिताः च जनाः अभिनन्दनधाराम् अवर्षन्
sp019-000358_lahari_4	रमा महता सन्तोषेण माम् प्राशंसत्
sp019-000359_lahari_4	तस्याः पिता च हस्तलाघवेन माम् आनन्दयत्
sp019-000360_lahari_4	तदनन्तरम् परीक्षायै बहुधा मम सिद्धता कृता
sp019-000361_lahari_4	परीक्षायाम् उत्तमम् स्थानम् प्राप्तव्यम्
sp019-000362_lahari_4	एवम् खलु मयि रमायाः अभिमानो वर्धेत
sp019-000363_lahari_4	क्रमेण अभिमानः अनुरागरूपम् धारयेत्
sp019-000364_lahari_4	इति विविधान् स्वप्नान् द्रष्टुम् अहम् आरब्धवान्
sp019-000365_lahari_4	महता श्रमेण सर्वम् बुद्धौ धारयन् परीक्षायाम् उत्तराणि लिखितवान्
sp019-000366_lahari_4	परीक्षानन्तरम् नगरात् अहम् ग्रामम् स्वीयम् गतः
sp019-000367_lahari_4	तत्र बन्धवः बाल्यसुहृदः हितैषिणः इति बहवः दृष्टाः
sp019-000368_lahari_4	सर्वे मयि स्नेहम् अदर्शयन्
sp019-000369_lahari_4	माता वात्सल्यवृष्टिम् अस्रावयत्
sp019-000370_lahari_4	किन्तु सदा मम मनस्तु रमामेव लक्षीकृत्य चिन्तामग्नम् भवति स्म
sp019-000371_lahari_4	गते मासद्वये परिक्षा फलितांशः प्रकटितः
sp019-000372_lahari_4	अहम् मम विद्याशालायाः प्रथमः
sp019-000373_lahari_4	राज्यस्य छात्रसमूहे दशमः इति पत्रिकासु वार्ता प्रकटिता
sp019-000374_lahari_4	मम आनन्दस्य मितिरेव न आसीत्
sp019-000375_lahari_4	रमा च प्रथमवर्गे उत्तीर्णताम् प्राप्तवती
sp019-000376_lahari_4	ग्रामात् नगरम् प्रति शीघ्रम् गतः अहम् विद्यालयम् अगच्छम्
sp019-000377_lahari_4	तत्र अध्यापकाः सुहृदः च स्वसन्तोषम् प्राकटयन्
sp019-000378_lahari_4	रमा द्रष्टव्या सा नितान्तम् सन्तुष्टा भवति
sp019-000379_lahari_4	तस्याः पिता च मयि आदरम् दर्शयति इति मया बहु निरीक्षितम्
sp019-000380_lahari_4	आशु तद्गृहम् गत्वा द्वारस्थाम् घण्टिकाम् अवादयम्
sp019-000381_lahari_4	यदा द्वारम् अपावृतम् तदा कापि अपरिचिता महिला दृष्टा
sp019-000382_lahari_4	को भवान् किमपेक्षितम् इति सा अपृच्छत्
sp019-000383_lahari_4	रमाम् द्रष्टुमागतः सा किम् गृहे नास्ति इति अहम् अपृच्छम्
sp019-000384_lahari_4	का रमा इति सा महिला पुनः अपृच्छत्
sp019-000385_lahari_4	रमायाः पितुः नाम उक्त्वा तस्य सुता रमा मया द्रष्टव्या इति अहमवदम्
sp019-000386_lahari_4	सा महिला ईषत् स्मितम् कृत्वा तस्य महाशयस्य स्थानपरिवर्तनमभवत्
sp019-000387_lahari_4	उत्तरप्रदेशे क्वापि तस्य उद्योगः
sp019-000388_lahari_4	मासात् प्राक् एव ते सर्वे गताः इति अस्माभिः श्रुतम्
sp019-000389_lahari_4	वयम् सम्प्रति अत्र निवसामः इति उक्तवती
sp019-000390_lahari_4	मम उत्साहः सहसा शून्यताम् प्रापत्
sp019-000391_lahari_4	निर्विण्णः छात्रावासम् अगच्छम्
sp019-000392_lahari_4	जीवनमेव निरर्थकम् इति भावना मम अबाधत
sp019-000393_lahari_4	रमा क्व वर्तते किम् करोति
sp019-000394_lahari_4	माम् स्मरति वा इति ज्ञातुम् मया कृताः प्रयत्नाः विफलाः अभवन्
sp019-000395_lahari_4	कथञ्चिद् विद्याभ्यासम् अनुवर्तितवान्
sp019-000396_lahari_4	पदवी च लब्धा क्वचिद् उद्योगः अपि लब्धः
sp019-000397_lahari_4	किन्तु जीवने उत्साहस्रोतः न आसीत्
sp019-000398_lahari_4	न मृतः इति हेतोः जीवितः आसम्
sp019-000399_lahari_4	रुचिस्तु कस्मिन् अपि कर्मणि विनोदे वा न अवशिष्टा
sp019-000400_lahari_4	रमा भूलोकस्य अप्सरायमाणा क्वापि वर्तते
sp019-000401_lahari_4	ताम् द्रष्टुमपि अहम् न शक्नोमि
sp019-000402_lahari_4	मम जीवितेन किम् प्रयोजनम् इति मे चिन्ता अनुस्यूता
sp019-000403_lahari_4	बन्धवः विवाहविषये माम् पीडयितुम् आरभन्त
sp019-000404_lahari_4	कांश्चन मृदुवचनैः कांश्चन कठिनवचनैः कांश्चन मिथ्याकारणकथनैः च अहम् निवारितवान्
sp019-000405_lahari_4	तथापि माता माम् निर्बध्नाति स्म
sp019-000406_lahari_4	परम् तु याम् कामपि कन्याम् दृष्ट्वा रमया सह ताम् अहम् तोलयामि स्म
sp019-000407_lahari_4	रत्नस्य समीपे स्थिताः पाषाणखण्डाः यथा अवज्ञाम् उत्पादयन्ति
sp019-000408_lahari_4	तथा एताः कन्यकाः मयि अनादरम् उत्पादयन्ति इति अहम् मातरमवदम्
sp019-000409_lahari_4	एवमपि मातुः निर्बन्धः दिने दिने अधिकः अभवत्
sp019-000410_lahari_4	बन्धूनाम् पुरतः सा रोदिति
sp019-000411_lahari_4	मम सुतः कयापि मोहिन्या वशीकृतः
sp019-000412_lahari_4	सः कामपि नेच्छति इति निश्चित्य माता मोहिनीपीडानिवारणाय नवग्रहपूजाम् कारितवती
sp019-000413_lahari_4	मम सहनायाः सीमा भग्ना
sp019-000414_lahari_4	भवति याम् कन्याम् दर्शयेत् ताम् परिणेष्यामि
sp019-000415_lahari_4	सा कुरूपा वा स्यात् अन्धा वा बधिरा वा इति सा कोपमवदन्
sp019-000416_lahari_4	तावदेव अलमिति माता कमपि कन्यापितरम् याचित्वा सुशीला नाम्नीम् कन्यामदर्शयत्
sp019-000417_lahari_4	सा कीदृशी इत्यपि मया न विचारितम्
sp019-000418_lahari_4	उत्सववृषभवत् अहम् शिरः आन्दोलितवान्
sp019-000419_lahari_4	मम विवाहः मातुः इच्छानुसारेण सम्पन्नः
sp019-000420_lahari_4	सुशीलाय मम कापि आसक्तिः नासीत्
sp019-000421_lahari_4	प्रीतेः कथा तु दूरे
sp019-000422_lahari_4	तस्याम् कदाचित् अनुकम्पा उत्पद्यते स्म सा मुग्धा
sp019-000423_lahari_4	मम पूर्वकथाम् न जानाति स्म
sp019-000424_lahari_4	माम् आक्रष्टुम् विविधानि वस्त्राणि धरति स्म
sp019-000425_lahari_4	पुष्पाणि आमुच्य मम पुरतः स्थित्वा किम् एतानि पुष्पाणि ते रोचन्ते इत्यादि वदति स्म
sp019-000426_lahari_4	मम तु तदा कोपोद्रेकः भवति स्म
sp019-000427_lahari_4	इयम् पुष्पाणि आमुञ्चतु प्रसाधनम् करोतु आभरणानि धारयतु सर्वम् करोतु
sp019-000428_lahari_4	किम् रमायाः पादकनिष्ठिकाम् स्प्रष्टुमपि शक्नोति इति मम मनसि भावना भवति स्म
sp019-000429_lahari_5	रक्ताभ्याम् नयनाभ्याम् तान् दृष्ट्वा दूरे तिष्ठ
sp019-000430_lahari_5	मया सह सम्भाषणम् मा कुरु इति एकदा ताम् निर्भर्त्सितवान्
sp019-000431_lahari_5	सा अश्रूणि श्रावयन्ती प्रकोष्ठम् प्रविश्य रोदितुम् आरभत
sp019-000432_lahari_5	एतेन मम मातुः महती खिन्नता जाता
sp019-000433_lahari_5	सा माम् आहूय अरे किमिदम् क्रियते त्वया
sp019-000434_lahari_5	सुशीलायाः कः अपराधः
sp019-000435_lahari_5	किमर्थम् ताम् तीक्ष्णाभिः वाग्भिः तुदसि
sp019-000436_lahari_5	पतिः माम् कामयताम् तस्य सन्तोषम् उत्पादयेयम् इति पत्नी यदि इच्छति तत्र दोषः कः
sp019-000437_lahari_5	कामपि त्रिपुरसुन्दरीम् पुरा दृष्टवान् स्यात्
sp019-000438_lahari_5	तावता किम्
sp019-000439_lahari_5	सा न लब्धा खलु
sp019-000440_lahari_5	इयम् सुशीला न कुरूपा
sp019-000441_lahari_5	सदा भक्त्या तव सेवाम् करोति
sp019-000442_lahari_5	तव इष्टम् साधयितुम् श्राम्यति
sp019-000443_lahari_5	एताम् अनादृत्य स्वप्नसुन्दर्याः ध्यानेन कालम् व्यापयसि
sp019-000444_lahari_5	किम् त्वम् न मूर्खः इति माम् अगर्हत
sp019-000445_lahari_5	अम्ब किम् करोमि
sp019-000446_lahari_5	मयूरम् दृष्टवन्तः काकम् चटकम् वा किम् द्रष्टुम् इच्छन्ति
sp019-000447_lahari_5	तव निर्बन्धेन अस्याः कण्ठे माङ्गल्यम् अधारयम्
sp019-000448_lahari_5	किन्तु स्वप्नेऽपि एनाम् नेच्छामि
sp019-000449_lahari_5	किमहम् करवाणि इति अहम् मदीयाम् स्थितिम् निवेदितवान्
sp019-000450_lahari_5	न जाने तव मनसि स्थिता कीदृशी इति
sp019-000451_lahari_5	मया तु पापमेव आचरितम्
sp019-000452_lahari_5	अस्याः मुग्धायाः त्वया सम्बन्धम् विधाप्य
sp019-000453_lahari_5	इदमीयम् जीवनमेव निष्फलम् कृतम्
sp019-000454_lahari_5	इति माता दुःखम् प्राकटयत्
sp019-000455_lahari_5	एवम् वर्षद्वयम् व्यतीतम्
sp019-000456_lahari_5	सुशीलायाः विषये मम व्यवहारः तु समानः एव आसीत्
sp019-000457_lahari_5	कर्मसिद्धान्ते सविश्वासा सा
sp019-000458_lahari_5	मम भाग्यम् एतावदेव इति निश्चित्य यन्त्रवत् जीवनम् यापयति स्म
sp019-000459_lahari_5	दिल्लीनगरे काचिद् विद्वद्गोष्ठी अस्ति
sp019-000460_lahari_5	आगन्तव्यम् इति आह्वानम् लब्धम् मया
sp019-000461_lahari_5	अनेकेषाम् विदुषाम् दर्शनस्य अवसरः न त्यक्तव्यः इति तत्र गन्तुम् निश्चयम् कृतवान् अहम्
sp019-000462_lahari_5	विमानेन दिल्लीम् अगच्छम्
sp019-000463_lahari_5	विद्वद्गोष्ठ्यः अनन्तरम् विपणौ किञ्चित् क्रेतुम् इच्छुः तत्र अटितवान्
sp019-000464_lahari_5	तदा सहसा रमायाः पिता मया दृष्टः
sp019-000465_lahari_5	आशु तत्समीपम् गत्वा महाशय नमस्ते
sp019-000466_lahari_5	अपि अयम् जनः स्मर्यते इति प्रश्नम् कृतवान्
sp019-000467_lahari_5	सह माम् दीर्घम् निरीक्ष्य आम् इदानी स्मरामि
sp019-000468_lahari_5	भवान् न रमायाः आङ्ग्लाध्यापकः
sp019-000469_lahari_5	कथम् अत्र भवद्दर्शनम्
sp019-000470_lahari_5	अपि कुशली भवान् इति योगक्षेमम् विचारितवान्
sp019-000471_lahari_5	मदीयम् कुशलम् निवेद्य अहम् पृष्टवान्
sp019-000472_lahari_5	कथम् वर्तते रमा कुत्र वर्तते सा इति
sp019-000473_lahari_5	रमायाः पिता अवाङ्मुखः अभूत्
sp019-000474_lahari_5	दीर्घम् निःश्वस्य नेत्रे प्रमृज्य सः सगद्गदम् अभाषत
sp019-000475_lahari_5	दुःखमयी तस्याः स्थितिः
sp019-000476_lahari_5	कैः शब्दैः निवेदिनीयमिति न जानामि
sp019-000477_lahari_5	मम हृदयम् धड् धड् इति शब्दायते स्म
sp019-000478_lahari_5	रमायाः किमपि कष्टम् भवति दुःखम् भवति इति चिन्ता एव माम् सातङ्कम् अकरोत्
sp019-000479_lahari_5	आगच्छतु अत्र पानीयगृहे उपविश्य किञ्चित् शीतलम् पेयम् पीत्वा विचारान् निवेदयतु
sp019-000480_lahari_5	स्तम्भयतु भवान् दुःखावेगम् इति उक्त्वा अहम् तम् पानीयगृहस्य पीठे उपवेशितवान्
sp019-000481_lahari_5	सेवकमाहूय पानीयचषकद्वयम् आनेतुम् आदिशम्
sp019-000482_lahari_5	सः आनयत्
sp019-000483_lahari_5	मन्दमन्दम् पानीयम् निपीय रमायाः पिता अवदत्
sp019-000484_lahari_5	मम सुता मदीयम् सर्वस्वम् किन्तु भगवान् मयि कृपाम् न दर्शितवान्
sp019-000485_lahari_5	दत्त्वा तादृशीम् सुताम् तस्यै हि अवर्णनीयम् क्लेशम् दत्त्वा माम् दुःखाम्बुधौ निमज्जितवान्
sp019-000486_lahari_5	किम् जातमिति स्पष्टम् कथयतु भवान्
sp019-000487_lahari_5	अस्पष्टानि वाक्यानि मे भीतिम् वर्धयन्ति इति अहमवोचम्
sp019-000488_lahari_5	कथयामि अचिकित्स्येन अर्बुदरोगेण सा पीडिता
sp019-000489_lahari_5	तस्याः चिकित्सायै भूयिष्ठम् धनम् मया व्ययितम् भूयांसः श्रेयांसः वैद्याः प्रार्थिताः
sp019-000490_lahari_5	सर्वेषाम् देवानाम् अर्चना कृता सर्वम् निष्फलम्
sp019-000491_lahari_5	सा जीवन्ती अपि मृता इव गृहे अस्ति
sp019-000492_lahari_5	ताम् दर्शम् दर्शम् मम भार्या अश्रूणि प्रवाहयति
sp019-000493_lahari_5	मयि कस्माद् भगवतः क्रोधः इति न जानामि
sp019-000494_lahari_5	इति कथयन् हस्तयुग्मावृतमुखः सः अशूणि अमुञ्चत्
sp019-000495_lahari_5	यदि भवान् अनुमन्यते तर्हि सकृत् रमाम् द्रष्टुमिच्छामि इति मया उक्तम्
sp019-000496_lahari_5	आगच्छ गच्छाव इति उक्त्वा सः उदतिष्ठत्
sp019-000497_lahari_5	पानीयस्य मूल्यम् दत्त्वा अहम् तम् अन्वसरम्
sp019-000498_lahari_5	त्रिचक्रिकया आवाम् तद्गृहम् गतौ
sp019-000499_lahari_5	प्रथमम् रमायाः माता दृष्टा
sp019-000500_lahari_5	तस्यै प्रणामम् कृत्वा ततः रमायाः प्रकोष्ठम् प्रविष्टवन्तौ
sp019-000501_lahari_5	रमा शववत् सुप्ता पित्रा जागरिता
sp019-000502_lahari_5	दुर्बलाभ्याम् कान्तिहीनाभ्याम् नेत्राभ्याम् सा माम् अपश्यत्
sp019-000503_lahari_5	यदा मम स्मरणम् जातम् तयोः नेत्रयोः तदा कान्तिकणिका जाता
sp019-000504_lahari_5	क्षीणेनापि स्नेहपूर्णेन स्वरेण सा अपि कुशलम्
sp019-000505_lahari_5	कदा कथम् आगतः
sp019-000506_lahari_5	मम पिता भवता कथम् मिलितः
sp019-000507_lahari_5	लोकान्तरगमनात् प्राक् भवतः दर्शनम् स्यात् इति मया न निरीक्षितम्
sp019-000508_lahari_5	एतावत्तु भगवता अनुगृहीतम् इति अवदत्
sp019-000509_lahari_5	मम नेत्रयोः अश्रूणि निर्गतानि
sp019-000510_lahari_5	तानि करवस्त्रेण प्रमृज्य अहम् अवदम्
sp019-000511_lahari_5	रमे अहम् तु कुशली
sp019-000512_lahari_5	कार्यान्तरेण दिल्लीमागतः
sp019-000513_lahari_5	आकस्मिकतया भवत्याः पितुः दर्शनम् लब्धम्
sp019-000514_lahari_5	तेन सह अत्र आगतः
sp019-000515_lahari_5	मम देवताम् नम आराधनमूर्तिम् मम स्वप्नसुन्दरीम् शोच्यायाम् अवस्थायाम् द्रक्ष्यामीति ऊहितुम् अपि कष्टम्
sp019-000516_lahari_5	तदेव सत्यमिति न विश्वसिमि
sp019-000517_lahari_5	अहो शोकभारम् वोढुम् असमर्थः अस्मि इति वदतः मम कण्ठः स्तम्भितबाष्पवृत्तिकलुषः अभवत्
sp019-000518_lahari_5	सा अब्रवीत्
sp019-000519_lahari_5	ममापि मदीयरूपविषये गर्वः आसीत्
sp019-000520_lahari_5	चित्रनटी भविष्यामि
sp019-000521_lahari_5	सकलानाम् हृदयसंराज्ञी भविष्याम इति स्वप्नसौधः मया निर्मितः
sp019-000522_lahari_5	किन्तु क्रूरः विधिः रोगाग्नौ माम् अपातयत्
sp019-000523_lahari_5	प्रतिक्षणम् दह्यमाना अस्मि
sp019-000524_lahari_5	इमाम् यातनाम् शीघ्रम् समापय इति भगवन्तम् मुहुर्मुहुः प्रार्थये
sp019-000525_lahari_5	अद्य श्वो वा इतः निर्गमिष्यामि
sp019-000526_lahari_5	अस्तु मम व्यथामयी कथा
sp019-000527_lahari_5	भवान् कुत्र वर्तते
sp019-000528_lahari_5	अपि भवतः विवाहः सन्पन्नः
sp019-000529_lahari_5	कीदृशी भवतः भार्या
sp019-000530_lahari_5	किम् अनुरूपा इति
sp019-000531_lahari_5	रमे इदानीम् किम् वदामि सत्यम् ब्रवीमि
sp019-000532_lahari_5	प्रांशुलभ्ये फले लोभात् उद्बाहुः वामन इव अहम् भवत्याम् मधुरभावनाम् धृतवान्
sp019-000533_lahari_5	भवती सहसा अदृश्या जाता
sp019-000534_lahari_5	भवत्याः अन्वेषणाय बहुधा प्रयत्नः कृतः मया
sp019-000535_lahari_5	विद्याभ्यासे पूर्णे जाते उद्योगे च लब्धे सति मम माता विवाहम् कर्तुम् माम् निरबध्नात्
sp019-000536_lahari_5	भवत्याः रूपम् मनसि धारयता मया अन्याः कन्याः कथम् वा अङ्गीक्रियेरन् वर्षाणि व्यतीतानि
sp019-000537_lahari_5	अन्ततस्तु मातुः क्लेशम् द्रष्टुम् असमर्थः अहम् कयापि कन्यया सह मम परिणयम् अङ्गीकृतवान्
sp019-000538_lahari_5	किन्तु तस्याम् मम प्रेमलेशोऽपि नास्ति
sp019-000539_lahari_5	पद्मम् दृष्टवान् भ्रमरः इक्षुरककुसुमम् द्रष्टुम् किम् ईहते
sp019-000540_lahari_5	इति मया सावेशमुक्तम्
sp019-000541_lahari_5	क्षीणम् स्मितम् कृत्वा रमा अवदत्
sp019-000542_lahari_5	भवता न्यायम् न आचरितम् न च तत्र विवेकः
sp019-000543_lahari_5	नेत्राकर्षकम् रूपम् कियन्ति दिनानि स्थास्यति
sp019-000544_lahari_5	पश्यतु सम्प्रति माम्
sp019-000545_lahari_5	पुरा शिरसि स्थिताः ऊर्मिमन्तः दीर्घाः मम केशाः सम्प्रति लुप्तप्रायाः
sp019-000546_lahari_5	मुखस्य कनकावदातः वर्णः मम गर्वस्य कारणमासीत्
sp019-000547_lahari_5	इदानीम् मुखे भस्मपाण्डुरता दृश्यते
sp019-000548_lahari_5	न उत्थातुमपि पारयामि
sp019-000549_lahari_5	क्षणिकम् रूपमिति ज्ञात्वापि तत्र मोहम् न त्यजन्ति जनाः
sp019-000550_lahari_5	भवतः भार्या आरोग्यवती सुशीला च खलु
sp019-000551_lahari_5	तत्रैव प्रीत्या नेत्रे प्रेरयतु
sp019-000552_lahari_5	सा अप्सरसः इति रूपवत्तरा इति ज्ञानम् भवतः उत्पत्स्यते
sp019-000553_lahari_5	आसन्नमरणायै मह्यम् वचनम् ददातु
sp019-000554_lahari_5	भार्यायाम् अनादरम् न करिष्यामि इति
sp019-000555_lahari_5	तदा अहम् निश्चिन्तम् लोकान्तरम् गमिष्यामि इति
sp019-000556_lahari_5	अहम् रमायाः हस्तम् दृढम् गृहीत्वा अवदम्
sp019-000557_lahari_5	रमे भवत्या कथ्यमानम् सर्वम् करिष्यामि
sp019-000558_lahari_5	किन्तु भवती मातापितरौ माम् च त्यक्त्वा मा गच्छतु
sp019-000559_lahari_5	एवम् वदता मया अप्रयत्नम् रुदितम्
sp019-000560_lahari_5	मम अश्रुभिः तस्याः वसनम् आर्द्रम् जातम्
sp019-000561_lahari_5	त्यक्तुमहम् वाञ्छामि इति न
sp019-000562_lahari_5	किन्तु काले उपस्थिते सर्वैः गन्तव्यमेव
sp019-000563_lahari_5	अस्य नियमस्य अपवादः नास्ति
sp019-000564_lahari_5	भवान् स्वभार्यायाम् स्नेहम् दर्शयतु
sp019-000565_lahari_5	तस्याः उदरे अहम् भवतः शिशुः भूत्वा पुनः उत्पत्स्ये इति सा अवदत्
sp019-000566_lahari_5	तावत् वचनकर्म तस्याः श्रमम् अजनयत् मया ज्ञातम्
sp019-000567_lahari_5	सातङ्कम् ताम् मातापितरौ वीक्षेते स्म
sp019-000568_lahari_5	मम तत्र उपस्थितिः रमायाः श्रमाय भवेत् इति चिन्तया प्रस्थातुम् उत्थितः अहम्
sp019-000569_lahari_5	सा तनुतरम् करम् किञ्चित् उत्थाप्य आप्रच्छनम् कृतवती
sp019-000570_lahari_5	तस्याः मातापितरौ वन्दित्वा अहम् निर्वचनम् ततः निर्गतः
sp019-000571_lahari_5	सुशीलाम् सादरम् सस्नेहम् च द्रष्टुम् रमा माम् वचनबद्धम् कृतवती इति स्मरन् स्वनगराभिमुखः अभवम्
sp019-000572_lahari_6	कटुः अनुभवः
sp019-000573_lahari_6	विश्वनाथः प्रतिवसति मैसूरुनगरस्य गोकुल् विस्तरणे
sp019-000574_lahari_6	पञ्चषष्टिवर्षवयाः सह किञ्चित् न्यूनवयसा पत्न्या सह सुखेन कालम् नयति
sp019-000575_lahari_6	तस्य पुत्रौ विदेशे उद्योगिनौ
sp019-000576_lahari_6	पुत्री तु ऊढा पत्या सह बेङ्गलूरुनगरे वसति
sp019-000577_lahari_6	प्रतिमासम् लभ्यते निवृत्तिवेतनम्
sp019-000578_lahari_6	गृहम् च स्वकीयम्
sp019-000579_lahari_6	अतः कापि चिन्ता नास्ति
sp019-000580_lahari_6	नवरात्रोत्सवार्थम् विदेशस्थयोः पुत्रयोः अन्यतरः श्रीरामः पत्न्या सह मैसुरुनगरमागतः
sp019-000581_lahari_6	कुटुम्बम् सकलम् दर्शनीयानि स्थानानि द्रष्टुम् गतम्
sp019-000582_lahari_6	रात्रौ गृहम् प्रत्यागतम् च
sp019-000583_lahari_6	सर्वे श्रान्ताः सुखम् शयिताः
sp019-000584_lahari_6	विश्वनाथः प्रगे उत्थितः
sp019-000585_lahari_6	तस्य रूढिः इयम्
sp019-000586_lahari_6	प्रगे उत्थाय स्वयम् खाफीम् निर्माय पीत्वा प्रातः सञ्चाराय गच्छति सः
sp019-000587_lahari_6	प्रायः गृहे तदा पत्नी शयिता भवति
sp019-000588_lahari_6	गृहस्य द्वारम् कीलकेन सुबद्धम् कृत्वा गच्छति
sp019-000589_lahari_6	अद्यापि प्रातः तथैव विश्वनाथः कृतवान्
sp019-000590_lahari_6	प्रातः शीतः वायुः वाति स्म
sp019-000591_lahari_6	अतः स्वेदकम् धृत्वा ग्रहात् निर्गतः विश्वनाथः
sp019-000592_lahari_6	वीथ्यः प्रायः निर्जनाः आसन्
sp019-000593_lahari_6	केचन प्रातःसञ्चारिणः तत्र तत्र दृश्यन्ते स्म
sp019-000594_lahari_6	वीथिदीपाः मन्दप्रकाशाः ज्वलन्ति स्म
sp019-000595_lahari_6	दूरतः वाहनानाम् शब्दः कदाचित् श्रूयते स्म
sp019-000596_lahari_6	कृशाङ्गोऽपि आरोग्यशाली विश्वनाथः सवेगम् पदानि निदधानः लोकस्य नानाविचारान् मनसि आवर्तयन् चलति स्म
sp019-000597_lahari_6	प्रातःकालस्य शुद्धवायुः तस्य मनसि चैतन्यम् पूरयति स्म
sp019-000598_lahari_6	एवम् गच्छति तस्मिन् पश्चाद्भागेन किञ्चिद् वाहनम् महता वेगेन आगत्य सहसा स्थितम्
sp019-000599_lahari_6	कुतूहलेन क्षणम् स्थित्वा विश्वनाथः तदपश्यत्
sp019-000600_lahari_6	कार्यानम्
sp019-000601_lahari_6	क्षणमात्रेण तस्मात् यानात् त्रयः दृढगात्राः युवानः अवातरन्
sp019-000602_lahari_6	द्वौ श्वानौ इव उत्प्लुत्य विश्वनाथम् गृहीतवन्तौ
sp019-000603_lahari_6	याने निक्षिप्यताम् एषः इति तृतीयः युवा अगर्जत्
sp019-000604_lahari_6	के भवन्तः
sp019-000605_lahari_6	कस्माद् माम् नयन्ति इति प्रष्टुमनाः विश्वनाथः मुखम् किञ्चिदिव व्याददात्
sp019-000606_lahari_6	तत्क्षणे एव तस्य मुखे वस्त्रग्रन्थिः प्रसभम् प्रवेशितः तृतीयेन यूना
sp019-000607_lahari_6	निश्चेतः मूकश्च सञ्जातः विश्वनाथः
sp019-000608_lahari_6	द्वौ तम् बलात् याने प्रवेशितवन्तौ
sp019-000609_lahari_6	तृतीयः युवा यानम् चालयितुम् प्रारभत
sp019-000610_lahari_6	द्वयोः अन्यतरः नीलवस्त्रेण विश्वनाथस्य नयने पिहितवान्
sp019-000611_lahari_6	विश्वनाथः अन्धो जातः
sp019-000612_lahari_6	क्व गम्यते केन पथा गम्यते इति न ज्ञायताम् इत्येवम् कृतम् इति विश्वनाथः ज्ञातवान्
sp019-000613_lahari_6	यानम् बहुदूरम् गतम् इति तु ज्ञातम्
sp019-000614_lahari_6	एते माम् कस्मात् नयन्ति
sp019-000615_lahari_6	किमपेक्षन्ते इति च तेन चिन्तितम् सन्ततम्
sp019-000616_lahari_6	अन्ततः यानम् विरतम् क्वापि
sp019-000617_lahari_6	विश्वनाथः यानात् अवतारितः
sp019-000618_lahari_6	किमपि स्थानम् प्रवेशितश्च
sp019-000619_lahari_6	अन्तःप्रवेशानन्तरम् कस्मिंश्चित् कोणे तम् ढौकयित्वा
sp019-000620_lahari_6	अपहरणकर्ता कश्चित् तस्य मुखपिधानम् नयनपिधानम् च व्यमोचयत्
sp019-000621_lahari_6	त्रस्तः श्रान्तः विक्लवः विश्वनाथः दैन्येन अपहरणकारान् नमस्कृत्य
sp019-000622_lahari_6	गद्गदस्वरेण अपृच्छत् के भवन्तः
sp019-000623_lahari_6	कस्मात् मामेवम् बद्ध्वा आनीतवन्तः
sp019-000624_lahari_6	किम् मयापराद्धम् इति
sp019-000625_lahari_6	तूष्णीम् तिष्ठ अस्माकम् नायकस्य आदेशेन आनीतोऽसि
sp019-000626_lahari_6	सः यावत् आगच्छति तावत् त्वया अत्र विना वचनम् स्थातव्यम् इति
sp019-000627_lahari_6	अन्यः अपहरणकारः अगर्जत्
sp019-000628_lahari_6	श्रान्तोऽस्मि पिपासया क्षुधया च पीडितोऽस्मि
sp019-000629_lahari_6	स्नातुमिच्छामि दयया अवकाशः दीयताम् इति विश्वनाथः अयाचत
sp019-000630_lahari_6	अपहरणकाराः भृशम् अहसन्
sp019-000631_lahari_6	स्नानम् कदा अस्माभिः कृतमित्येव न स्मरामः
sp019-000632_lahari_6	तव स्नानव्यवस्थाम् कः करिष्यति
sp019-000633_lahari_6	यदि खादितुमिच्छति पातुम् वा धनम् देहि
sp019-000634_lahari_6	क्वचित् किञ्चित् क्रीत्वा आनयाम तुभ्यम् किञ्चिद् दत्त्वा वयमपि प्रातराशम् करिष्यामः इति एकः अवदत्
sp019-000635_lahari_6	विश्वनाथः अर्धोरुकवस्त्रे रक्षितम् शतरूप्यकपत्रम् दत्तवान्
sp019-000636_lahari_6	अन्यत् अपि धनमस्ति चेद् देहि इति अपरः अपहरणकारः अगर्जत्
sp019-000637_lahari_6	नास्ति मयि किमपि अन्यत् इति विश्वनाथः दीनम् अवोचत्
sp019-000638_lahari_6	अहम् एव परीक्ष्ये इत्युक्त्वा अपहरणकारः तस्य वस्त्राणि हस्ताभ्याम् परामृशत्
sp019-000639_lahari_6	तत्र किमपि धनम् न आसीत्
sp019-000640_lahari_6	ततः तस्य दृष्टिः विश्वनातस्य हस्तघटीयन्त्रे पतिता
sp019-000641_lahari_6	इदम् विमोच्य देहि इति सः अवदत्
sp019-000642_lahari_6	भोः इदम् दातुम् नेच्छामि
sp019-000643_lahari_6	इदम् मम पुत्रेण दत्तम्
sp019-000644_lahari_6	अस्मिन् मम महती प्रीतिः
sp019-000645_lahari_6	क्षम्यताम् इति विश्वनाथः घटीयन्त्रम् हस्तेन गृह्णन् अवोचत्
sp019-000646_lahari_6	सहसा अपहरणकारः तम् प्राहरत् मुष्ट्या
sp019-000647_lahari_6	विश्वनाथः भग्नमूलः वृक्षः इव भूमौ न्यपतत्
sp019-000648_lahari_6	अपहरणकारः तस्य हस्तात् कर्कशरीत्या घटीयन्त्रम् विमोच्य
sp019-000649_lahari_6	स्वहस्ते धारयित्वा उच्चैः अहसत्
sp019-000650_lahari_6	प्रकोष्ठस्य द्वारम् पिधाय ते सर्वे निर्गताः
sp019-000651_lahari_6	स्वदैवम् निन्दन् असहायः विश्वनाथः भूमौ शयितः क्षणगणनाम् प्रारभत
sp019-000652_lahari_6	विश्वनाथस्य गृहे सर्वे विलम्बेन उत्थिताः
sp019-000653_lahari_6	खाफीम् पीत्वा पुत्रः स्नुषा च वार्तापत्रिकायाः पठने निरतौ अभूताम्
sp019-000654_lahari_6	विश्वनाथस्य पत्नी पार्वती स्नात्वा देवपूजाम् विधाय पाककर्म कर्तुम् महानसम् प्रविष्टा
sp019-000655_lahari_6	गृहस्य भित्तौ स्थापितम् घटीयन्त्रम् अष्टवादनवेलाम् सूचयितुम् न्यनदत्
sp019-000656_lahari_6	पार्वती पुत्रमाहूय अब्रवीत्
sp019-000657_lahari_6	तव पित्रे खाफीम् देहि अष्टवादनवेलायाम् सः द्वितीयवारम् पिबति खलु
sp019-000658_lahari_6	अत्र अस्ति खाफीचषकः इति
sp019-000659_lahari_6	पुत्रः अब्रवीत् मातः पिता प्रातःसञ्चारात् न प्रतिनिवृत्तः
sp019-000660_lahari_6	पार्वती चकिता किमिदम्
sp019-000661_lahari_6	अष्टवादनपर्यन्तम् कदापि तव पिता गृहात् बहिः न तिष्ठति
sp019-000662_lahari_6	सप्तवादनवेलायमेव तेन आगन्तव्यम्
sp019-000663_lahari_6	यदि सुहृदः दृश्यन्ते पथि तर्हि एव कदाचित् विलम्बः
sp019-000664_lahari_6	तथापि न पूर्वम् कदाचित् एतावान् विलम्बः कृतः तेन
sp019-000665_lahari_6	कस्मात् अद्य मम भर्ता न आगतः इति विक्लवम् मे चेतः
sp019-000666_lahari_6	मातः मा भैषीः
sp019-000667_lahari_6	किञ्चित् प्रतिपालयाम तावता पिता आगच्छेत्
sp019-000668_lahari_6	अन्यथा अहम् अन्वेषणम् प्रारभे इति पुत्रः अवदत्
sp019-000669_lahari_6	मातुः समाधानम् न आसीत्
sp019-000670_lahari_6	तथापि तूष्णीम् भूता
sp019-000671_lahari_6	स्नुषा पुत्रश्च स्नानम् कृत्वा शुभ्राणि वस्त्राणि अधारयताम्
sp019-000672_lahari_6	नववादन वेला विश्वनाथः न आगतः
sp019-000673_lahari_6	इदानीम् पार्वत्याः नयनयोः अश्रूणि दृष्टानि
sp019-000674_lahari_6	पुत्र त्रस्तम् हृदयम् तव पिता क्व गतः गच्छ कम्पितास्मि तस्य अनागमनेन इति सा अब्रवीत्
sp019-000675_lahari_6	पुत्रः श्रीरामः पत्नीम् सीताम् अवदत्
sp019-000676_lahari_6	मातरम् समाधेहि धैर्यवचनैः अहम् यानेन गत्वा पितरम् आनेष्यामि इति
sp019-000677_lahari_6	ततः मातरम् पृष्ट्वा पितुः प्रातः सञ्चारमार्गम् ज्ञात्वा सः प्रस्थितः
sp019-000678_lahari_6	घण्टार्धपर्यन्तम् वीथीषु अभ्राम्यत्
sp019-000679_lahari_6	बहून् जनान् पितुः विषये अपृच्छत्
sp019-000680_lahari_6	अस्मिन् मार्गे कोऽपि अपघातः जातः वा इति सः विचारितवान्
sp019-000681_lahari_6	तादृशघटनायाः किमपि चिह्नम् न आसीत्
sp019-000682_lahari_6	आपणेषु उपाहारगृहेषु सर्वान् परिचितान् अपरिचितान् अज्ञाताम् च अपृच्छत्
sp019-000683_lahari_6	किमपि न जातम् निराशः श्रीरामः गृहमागतः
sp019-000684_lahari_6	एकाकिनम् तम् द्वारे स्थिता माता अपश्यत्
sp019-000685_lahari_6	रोदितुम् च आरभत
sp019-000686_lahari_6	मातः मा रोदीः
sp019-000687_lahari_6	मया सर्वत्र अन्वेषणम् कृतम्
sp019-000688_lahari_6	पिता न दृष्टः
sp019-000689_lahari_6	किन्तु समाधानस्य कारणमस्ति
sp019-000690_lahari_6	तस्य प्रातः सञ्चारस्य पथि कोऽपि अपघातः न जातः
sp019-000691_lahari_6	न च कश्चित् रुग्णः अभवत्
sp019-000692_lahari_6	पिता कस्यचित् मित्रस्य गृहम् गतः स्यात्
sp019-000693_lahari_6	अपि ज्ञायन्ते तादृशानि मित्राणि
sp019-000694_lahari_6	दूरवाण्या विचारयाम इति श्रीरामेण उक्ते
sp019-000695_lahari_6	माता स्वभर्तुः मित्राणाम् नामानि तेषाम् दूरवाणीसङ्ख्याश्च सगद्गदम् अवदत्
sp019-000696_lahari_6	श्रीरामः तादृशैः सर्वैः सम्पर्कम् कृत्वा विचारितवान्
sp019-000697_lahari_6	सर्वत्र विश्वनाथः अत्र न आगतः इत्येव उत्तरम् लब्धम्
sp019-000698_lahari_6	पार्वती शिरसि हस्तौ कृत्वा दिङ्मूढा इव नष्टसञ्ज्ञा इव उपविष्टा
sp019-000699_lahari_6	पुत्रोऽपि किङ्कर्तव्यतामूढः चिन्तामग्नः जातः
sp019-000700_lahari_6	अपि तव पिता बन्धुगृहम् गत स्यात् इति सीता पतिम् अपृच्छत्
sp019-000701_lahari_6	उद्देशम् अकथयित्वा कथम् गच्छेत्
sp019-000702_lahari_6	तथापि विचारयाम इति उक्त्वा श्रीरामः बन्धूनाम् गृहाणाम् सम्पर्कम् साधयित्वा
sp019-000703_lahari_6	विचारयितुम् आरभत
sp019-000704_lahari_6	सर्वत्र नकारः एव श्रुतः
sp019-000705_lahari_6	एतावता कालेन विश्वनाथस्य अदर्शनवार्ता कथमपि प्रसृता
sp019-000706_lahari_6	प्रातिवेशिकाः आगत्य प्रष्टुम् स्वमनसि भातम् समाधानम् वक्तुम् च प्रारभन्त
sp019-000707_lahari_6	आरक्षकस्थानम् गत्वा विषयः निवेद्यताम् इति केचित् सूचितवन्तः
sp019-000708_lahari_6	मध्याह्नः जातः
sp019-000709_lahari_6	विश्वनाथस्य अपहारकाः तस्य धनेन आकण्ठम् भुक्त्वा तस्य कृते द्वित्राः इड्डलिकाः आनीय तस्य पुरतः न्यक्षिपन्
sp019-000710_lahari_6	धूसरितेन चषकेन जलम् च दत्तम्
sp019-000711_lahari_6	स्नानम् विना किमपि भक्षयितुम् अनिच्छन् अपि विश्वनाथः क्षुधम् शमयितुम् गत्यन्तरम् विना
sp019-000712_lahari_6	इड्डलिकाः भक्षयित्वा जलम् अपिबत्
sp019-000713_lahari_6	अद्य कस्याम् विषघटिकायाम् अहम् उत्थितः इति चिन्तयितुम् प्रारभत
sp019-000714_lahari_6	अपहारकाणाम् नायकः कः
sp019-000715_lahari_6	सः किमिच्छति धनार्थम् तेन अपहृतः अहम् किम्
sp019-000716_lahari_6	एवम् चेत् मम विमोचनम् भविष्यति वा न वा
sp019-000717_lahari_6	का गतिः गृहे पार्वती श्रीरामः स्नुषा सीता च किम् कुर्वन्तः स्युः
sp019-000718_lahari_6	मदर्थे तेषाम् चिन्ता कीदृशी स्यात्
sp019-000719_lahari_6	इत्यादयः प्रश्नाः उत्थिताः तस्य मनसि
sp019-000720_lahari_6	किमपि कर्तुम् अशक्तः मन्त्रबद्धः सर्पः इव जालबद्धः मत्स्यः इव सः कालम् अनयत्
sp019-000721_lahari_6	भगवती सहस्रमरीचिमालिनी पश्चिमसमुद्रे मज्चति सति अन्धकारः प्रसृतः
sp019-000722_lahari_6	तदा अपहरणकाराणाम् नायकः उग्रवदनः आगतः
sp019-000723_lahari_6	किम् मदुक्तम् कार्यमनुष्ठितम्
sp019-000724_lahari_6	अपि मे शत्रुः गृहीतः अत्र आनीतश्च इति सः कर्कशकण्ठेन अपृच्छत्
sp019-000725_lahari_6	तस्य वचनानि श्रुतवतः विश्वनाथस्य विस्मयः भयम् च हृदयम् युगपत् आक्रामताम्
sp019-000726_lahari_6	अहम् पुरा कदापि अस्य मुखमेव न दृष्टवान्
sp019-000727_lahari_6	कथम् मया सह अत्र शत्रुत्वम् इति व्यस्मयत
sp019-000728_lahari_6	महाशय सर्वमनुष्ठितम् सः वराकः अत्र बद्धः विद्यते इति अपहारकाः अवदन्
sp019-000729_lahari_6	आनीयतामत्र सः शीघ्रम् तस्य शिरः भूमौ पातयितुमिच्छामि इति नायकस्य कर्कशतरः ध्वनिः श्रुतः
sp019-000730_lahari_6	विश्वनाथस्य मुखम् स्विन्नम् जिह्वा शुष्का पादौ निःशक्तिकौ जातौ
sp019-000731_lahari_6	अपहारकेषु अन्यतमः द्वारम् उद्घाट्य विश्वनाथम् करेण गृहीत्वा आकृष्य नायकस्य पुरः न्यपातयत्
sp019-000732_lahari_6	नायकः करदीपम् प्रज्वाल्य भूमौ पतितम् विश्वनाथम् अपश्यत्
sp019-000733_lahari_6	तस्य नयनयोः प्रथमम् नैराश्यम् दृष्टम्
sp019-000734_lahari_6	ततः क्रोधः
sp019-000735_lahari_6	अनुचरान् अपहारकान् उद्दिश्य सः अवदत्
sp019-000736_lahari_6	रे मूर्खाः किमिदम् कृतम्
sp019-000737_lahari_6	कोऽयम् मया अपेक्षितः जनः न अयम्
sp019-000738_lahari_6	व्यर्थीकृतम् दिनम् युष्माभिः
sp019-000739_lahari_6	कोऽपि अनपेक्षितः जनः आनितः
sp019-000740_lahari_6	ततो विश्वनाथम् उद्दिश्य सः अवदत्
sp019-000741_lahari_6	कस्त्वम् कथम् एतैः गृहीतः
sp019-000742_lahari_6	रुदन् विलपन् विश्वनाथः अवदत्
sp019-000743_lahari_6	स्वामिन् अहम् किमपि न जानामि
sp019-000744_lahari_6	न मया किमपि अपराद्धम्
sp019-000745_lahari_6	प्रातः सञ्चारार्थम् क्वापि भ्राम्यन् अहम् प्रातः एतैः निगृहीतः
sp019-000746_lahari_6	कृपया माम् मुञ्चतु भवान्
sp019-000747_lahari_6	तव उपकारम् कदापि न विस्मरिष्यामि इति
sp019-000748_lahari_6	एवम् वदन् विश्वनाथः नायकस्य पादयोः पतितः
sp019-000749_lahari_6	अस्य नयने नीलवसनेन पिधाय एतम् नगरे क्वापि विमुञ्चत यथा मार्गम् न जानीयात्
sp019-000750_lahari_6	इदम् स्थलम् च नाभिजानीयात् इति अनुचरान् उक्त्वा
sp019-000751_lahari_6	नायकः विश्वनाथम् अब्रवीत्
sp019-000752_lahari_6	रे वराक गत्वा पत्नीपुत्रदीनाम् मुखानि पश्य
sp019-000753_lahari_6	अद्य किम् जातम् के दृष्टाः इति सकलम् विस्मर
sp019-000754_lahari_6	यदि एतद्विषये एकमपि शब्दम् तव जिह्वा उद्गिरेत्
sp019-000755_lahari_6	तर्हि त्वाम् पुनः आनीय हनिष्यामि याहि इति
sp019-000756_lahari_6	नीलवसनेन पिहितनयनः विश्वनाथः तैः आनीतः
sp019-000757_lahari_6	त्यक्तश्च नगरस्य निर्जने प्रदेशे रात्रौ
sp019-000758_lahari_6	श्रान्ततमोऽपि सः कथञ्चित् निशीथे गृहम् प्राप्तः
sp019-000759_lahari_6	द्वारघण्टिकायाम् तेन नोदितायाम् पत्नी तत्र धावन्ती द्वारम् उद्घाट्य
sp019-000760_lahari_6	तम् वीक्ष्य आनन्दाश्रुपरिपूर्णनयना
sp019-000761_lahari_6	श्रीराम सीते एषः आगतः तव पिता आगतः
sp019-000762_lahari_6	तव श्वशुरः आगतः
sp019-000763_lahari_6	अहम् उज्जीविता मम प्राणाः पुनरायाताः
sp019-000764_lahari_6	इति प्रलपन्ती अन्तः देवताप्रकोष्ठम् गत्वा दण्डवत् पतित्वा प्रणामसहस्रम् समर्पितवती
sp019-000765_lahari_6	पितः अद्यावधि क्व आसीत् भवान् किम् प्रवृत्तम् वदतु इति श्रीरामः अपृच्छत्
sp019-000766_lahari_6	सर्वम् तद् विस्मृतम् दुःस्वप्नवत् मया
sp019-000767_lahari_6	किमपि नैव प्रष्टव्यम् कश्चन कटुः अनुभवः जातः
sp019-000768_lahari_6	एतावदेव वदामि इति उक्त्वा विश्वनाथः व्यरमत्
sp019-000769_lahari_7	शिकागोनगरस्य वीथीषु हिमानी दृश्यते स्म
sp019-000770_lahari_7	शीतलः वायुः वाति स्म
sp019-000771_lahari_7	सायम् चतुर्वादनसमये एव अन्धकारः स्वसाम्राज्यम् लोके स्थापयितुम् प्रयत्नम् करोति स्म
sp019-000772_lahari_7	तद्विरोधाय सूर्येण प्रेषिताः भटाः इव दीपाः यथाशक्ति प्रकाशम् प्रसारयन्तः
sp019-000773_lahari_7	दृष्टिगोचराः भवन्ति स्म
sp019-000774_lahari_7	वाहनसञ्चारः तु शैत्यम् अन्धकारम् च अगणयित्वा
sp019-000775_lahari_7	रभसेन सततम् प्रवर्तते स्म
sp019-000776_lahari_7	बहुकवचाच्छादितशरीरः रमेशः बस्यानात् अवतीर्य स्ववसतिम् प्रति गतवान्
sp019-000777_lahari_7	यानस्थानकाद् अनतिदूरे एव आसीत् तस्य वसतिः
sp019-000778_lahari_7	तथापि वसतिः यावत् प्राप्ता तावता असह्याम् शीतपीडाम् अनुभूतवान् आसीत् सः
sp019-000779_lahari_7	कथमपि वसतिगृहम् प्राप्य कुञ्चिकया मुख्यद्वारम् उद्घाट्य यदा सः अन्तः प्रविष्टवान्
sp019-000780_lahari_7	तदा सुखोष्णेन वातावरणेन तस्य प्राणाः पुनः उज्जीविताः इव अभवन्
sp019-000781_lahari_7	ततश्च सोपानानि आरुह्य द्वितीयभूमिकास्थम् स्वप्रकोष्ठम् प्राप्य
sp019-000782_lahari_7	द्वारम् उद्घाट्य अन्तः गतवान् सः
sp019-000783_lahari_7	पुस्तकस्यूतम् कोणे क्षिप्त्वा पादुके विमुच्य मञ्चे शायितवान्
sp019-000784_lahari_7	दूरवीक्षणयन्त्रम् दूरनियन्त्रकेण प्रवर्तितवान् सः
sp019-000785_lahari_7	तत्र कयोश्चित् प्रेमसंलापः श्रुतः
sp019-000786_lahari_7	तयोश्चित्रमपि दृष्टम्
sp019-000787_lahari_7	यद्यपि रमेशस्य दृष्टिः चित्रसरण्याम् आसीत् तथापि मनः तु तत्र न आसीत्
sp019-000788_lahari_7	भारतवर्षाद् देशान्तरमागत्य तस्य अष्टमासाः अतीताः आसन्
sp019-000789_lahari_7	विद्याभ्यासः समुचिततया प्रवर्तते स्म
sp019-000790_lahari_7	तत्रत्याः परीक्षाः विलक्षणाः
sp019-000791_lahari_7	तदर्थम् सन्नाहमपि कुर्वन् आसीत् सः
sp019-000792_lahari_7	विदेशजीवनम् विचित्रमपि सुखदमासीत्
sp019-000793_lahari_7	कदाती जलम् रुद्धम् न भवति स्म नालेषु
sp019-000794_lahari_7	न कदापि भवति स्म विद्युच्छक्तिभङ्गः
sp019-000795_lahari_7	समृद्धाः आहारपदार्थाः
sp019-000796_lahari_7	नयन आनन्दिन्यः श्वेतवर्णाः ललनाः सस्मिताननाः दृष्टिपथम् आयान्ति स्म
sp019-000797_lahari_7	एवम् सर्वमपि सुखकारणमा् आसीत् तत्र
sp019-000798_lahari_7	तथापि बन्धूनाम् विरहः एकाकिता
sp019-000799_lahari_7	दुर्भरे प्रसङ्गे किम् करिष्यति इति भयम् च तम् बाधते स्म
sp019-000800_lahari_7	परीक्षा समाप्त्यनन्तरम् विरामः भविष्यति विद्यालयस्य
sp019-000801_lahari_7	तदा किम् कर्तव्यम्
sp019-000802_lahari_7	स्वदेशम् प्रति गन्तव्यम् चेत् गमनागमनव्ययः द्विसहस्रडालरात्मकः भविष्यति
sp019-000803_lahari_7	तावद्धनम् नास्ति
sp019-000804_lahari_7	यावद् विद्यार्थिवेतनम् प्राप्यते तावत्तु दैनन्दिनव्यवहाराय एव व्ययितम् भवति
sp019-000805_lahari_7	मातापितरौ निर्धनौ
sp019-000806_lahari_7	तौ कथम् वा षष्टिसहस्राधिकानि रूप्यकाणि प्रेषयेताम्
sp019-000807_lahari_7	मासत्रयम् शिकागोनगरे कथम् यापनीयम्
sp019-000808_lahari_7	ग्रन्थालये उपविश्य कियत्पठितुम् शक्यम्
sp019-000809_lahari_7	दूरवीक्षणयन्त्रम् विविधानि रोमाञ्चकराणि चित्राणि दर्शयति
sp019-000810_lahari_7	तथापि तत् प्रतिदिनम् दर्शम् निर्विण्णो भवति मानवः
sp019-000811_lahari_7	इत्थम् चिन्तयन् रमेशः शीतकोष्ठस्थितम् पयोहिमम् पात्रके निधाय
sp019-000812_lahari_7	चमसेन किञ्चित् किञ्चित् खादितुम् उद्युक्तः अभवत्
sp019-000813_lahari_7	तावता दूरवाणीयन्त्रम् ट्रीन् ट्रीन् इति शब्दमकरोत्
sp019-000814_lahari_7	वामहस्तेन दूरवाण्याः स्वीकारकमुन्नीय कर्णस्य समीपे गृहीत्वा
sp019-000815_lahari_7	हलो इति उक्तवान् रमेशः
sp019-000816_lahari_7	प्रत्युत्तररूपेण सुमधुरः कण्ठध्वनिः श्रुतः
sp019-000817_lahari_7	सः च कस्याश्चित् युवत्याः
sp019-000818_lahari_7	न सुपरिचितः ध्वनिः तथापि कदाचित् श्रुतपूर्वः इव
sp019-000819_lahari_7	साम्प्रदायिका कुशलप्रश्नानन्तरम् सा युवतिः अवदत्
sp019-000820_lahari_7	अपि माम् प्रत्यभिजानाति भवान्
sp019-000821_lahari_7	विश्वविद्यालयस्य ग्रन्थालये आवयोः परिचयः जातः
sp019-000822_lahari_7	अहम् तैलान्ड् देशस्य विद्यार्थी इति
sp019-000823_lahari_7	रमेशः अवदत् स्मरामि स्मरामि
sp019-000824_lahari_7	ततः आवाभ्याम् उपहारमन्दिरे पानीयम् पीतम् किल
sp019-000825_lahari_7	सत्यम् सा एव अहम्
sp019-000826_lahari_7	तदा भवत्या स्वस्य स्थितिः वर्णिता
sp019-000827_lahari_7	स्वदेशम् गन्तुमिच्छतः मम समीपे पर्यप्तमात्रेण धनम् नास्ति इति
sp019-000828_lahari_7	तद्विषये अहमद्य मम पत्या सः सम्भाषणम् कृतवती
sp019-000829_lahari_7	सः भवत्कृते कमपि उपायम् कर्तुमिच्छति
sp019-000830_lahari_7	यदि शक्यते तर्हि श्वः तस्यैव उपाहारमन्दिरस्य समीपे आगम्यताम्
sp019-000831_lahari_7	अहम् पत्या सह आगमिष्यामि
sp019-000832_lahari_7	तत्र पानीयम् पिबन्तः सर्वम् चर्चयाम
sp019-000833_lahari_7	यदि सर्वम् सङ्गच्छते तर्हि प्रायः भवान् स्वदेशम् गन्तुम् विरामानन्तरम् प्रत्यागन्तुम् च शक्नुयात्
sp019-000834_lahari_7	अल्पपरिचयवती अपि मयि भवत्याः एतावती कृपा
sp019-000835_lahari_7	कथमहम् कृतज्ञताम् निवेदयेयम् रमेशः अपृच्छत्
sp019-000836_lahari_7	अलम् चिन्तया अलम् एतादृशवचनेन सा अवदत्
sp019-000837_lahari_7	कस्मिन् समये तस्याः तद्भर्तुः च दर्शनम् कर्तव्यम् इत्यादिकम् ज्ञात्वा
sp019-000838_lahari_7	स्वीकारकम् अधः स्थापितवान् रमेशः
sp019-000839_lahari_7	लोके एतादृशाः कृपालवः अपि सन्ति
sp019-000840_lahari_7	तस्याः परिचयः मद्भाग्यात् एव जातः इति अचिन्तयत् सः
sp019-000841_lahari_7	अनन्तरदिने निगदितसमयात् पूर्वमेव उपाहारगृहस्य समीपे उपस्थितः आसीत् रमेशः
sp019-000842_lahari_7	सञ्चरन् शीतलः वायुः तस्य पीडाकरः न भवति स्म
sp019-000843_lahari_7	निश्चिते समये सा युवतिः तस्याः भर्ता च कार्यानेन आगतौ
sp019-000844_lahari_7	तया भर्तुः परिचयः कारितः
sp019-000845_lahari_7	उपाहारगृहम् प्रविश्य त्रयः अपि यथारुचि पानीयम् पातुम् आरभन्त
sp019-000846_lahari_7	युवत्याः पतिः उक्तवान्
sp019-000847_lahari_7	रणरुद्धः इति मम नाम
sp019-000848_lahari_7	भवतः कथा श्रुता मया
sp019-000849_lahari_7	भवान् विरामकाले भारतम् गन्तुमिच्छति
sp019-000850_lahari_7	तत्र किञ्चिद् धनसाहाय्यमिच्छति च इति मया ज्ञातम्
sp019-000851_lahari_7	तादृशम् धनसाहाय्यम् कर्तुम् अहम् सिद्धः
sp019-000852_lahari_7	किन्तु तदर्थम् भवतापि मम साहाय्यम् किञ्चित् करणीयम् भवेत्
sp019-000853_lahari_7	रमेशः उक्तवान् किम् तत्कार्यम् उच्यताम्
sp019-000854_lahari_7	यदि मया शक्यम् अवश्यम् करिष्यामि
sp019-000855_lahari_7	रणरुद्धः अवदत्
sp019-000856_lahari_7	अस्माकम् देशे मम बन्धोः विवाहः अस्ति
sp019-000857_lahari_7	तदर्थम् कानिचन वस्त्राणि मया प्रेषणीयानि सन्ति
sp019-000858_lahari_7	अत्र कार्यान्तरव्यग्रः अहम् सम्प्रति प्रयाणम् कर्तुम् न शक्नोमि
sp019-000859_lahari_7	इयम् मम पत्नी अपि परीक्षासन्नाहव्यग्रा गमने असमर्था एव
sp019-000860_lahari_7	भवते अहम् तैलान्ड् मार्गतः प्रयाणपत्रम् क्रीत्वा दास्यामि
sp019-000861_lahari_7	ब्याङ्काक्नामके नगरे विमानम् विरमति
sp019-000862_lahari_7	भवान् विमानात् अवतीर्य स्थानके एव तिष्ठतु
sp019-000863_lahari_7	तदा मदीयः बन्धुः कश्चन आगत्य भवन्तम् नगरम् एष्यति
sp019-000864_lahari_7	तत्र दिनमेकम् मम बन्धुभिः करिष्यमाणम् सत्कारम् भवान् स्वीकरोतु
sp019-000865_lahari_7	मया दत्तानि वस्त्राणि तेभ्यः दत्त्वा अनन्तरदिने भवान् स्वदेशम् गन्तुमर्हति इति
sp019-000866_lahari_7	एतत् श्रुत्वा रमेशः सन्तोषनिर्भरः अभवत्
sp019-000867_lahari_7	अत्र मम प्रत्यागमनम् कथम् इति सः सलज्जम् अपृच्छत्
sp019-000868_lahari_7	प्रत्यागमनम् येन केनापि मार्गेण यथा शक्यते तथा प्रयाणपत्रम् कारयिष्यामि इति अवदत् रणवृद्धः
sp019-000869_lahari_7	ब्याङ्काक्नगरे माम् भवद्बन्धुः कथम् अभिज्ञास्यति
sp019-000870_lahari_7	अहम् वा तम् कथम् अभिज्ञास्यामि
sp019-000871_lahari_7	इति रमेशः अपृच्छत्
sp019-000872_lahari_7	चिन्ता मास्तु भवदीय् चित्रम् इदानीमेव गृहीत्वा तस्मै प्रेषयिष्यामि
sp019-000873_lahari_7	इति वदन् रणरुद्धः स्वस्यूततः चित्रग्राहिणीम् निष्कास्य
sp019-000874_lahari_7	क्षणमात्रेण रमेशस्य चित्रम् गृहीतवान्
sp019-000875_lahari_7	किम् वक्तव्यमिति अजानन् रमेशः तूष्णीम् स्थितवान्
sp019-000876_lahari_7	परीक्षानन्तरम् द्वित्रिदिनाभ्यन्तरे रमेशेन प्रयाणपत्रम् प्राप्तम्
sp019-000877_lahari_7	प्रयाणार्थम् सर्वाम् सिद्धताम् अपि शीघ्रम् अकरोत् सः
sp019-000878_lahari_7	प्रयाणदिने रणरुद्धः सपत्नीकः पेटिकामेकाम् आनीतवान्
sp019-000879_lahari_7	स्वकार्याने एव रमेशम् उपवेश्य सः विमानस्थानकम् नीतवान्
sp019-000880_lahari_7	तयोः कृते वन्दनम् समर्प्य
sp019-000881_lahari_7	ब्याङ्काक्नगरे तद्बन्धुविषये कथम् व्यवहर्तव्यमिति पुनः श्रुत्वा
sp019-000882_lahari_7	विमानम् आरूढवान् रमेशः
sp019-000883_lahari_7	विमानेन निश्चिते काले प्रस्थितम्
sp019-000884_lahari_7	आकाशे पक्षिवत् महता वेगेन सञ्चारम् कुर्वाणे विमाने उपविष्टः रमेशः स विस्मयम् दृष्टवान्
sp019-000885_lahari_7	पर्वतान् नदीः नगराणि अरण्यानि सरोवराम् च
sp019-000886_lahari_7	गगनसख्यः प्रयाणिकानाम् खेदस्य अपनयनाय मध्ये मध्ये पानीयानि खाद्यानि च वितरन्ति स्म
sp019-000887_lahari_7	विमानम् भूभागम् तीर्त्वा समुद्रस्य अपि डयनम् आरभत
sp019-000888_lahari_7	जनानाम् विनोदाय विमाने एव चलनचित्रम् प्रदर्श्यते स्म
sp019-000889_lahari_7	तत्पश्यन्तम् रमेशम् निद्रादेवी दृढम् आलिङ्गत्
sp019-000890_lahari_7	यदा सः निद्रातः उत्थितः तदा विमानम् शान्तिसागरम् अतीत्य पुनः भूभागस्य उपरि डयते स्म
sp019-000891_lahari_7	अचिरात् एव तेन ब्याङ्काक्नगरस्य विमानस्थानके अवतीर्णम्
sp019-000892_lahari_7	सर्वे प्रयाणिकाः ससम्भ्रमम् विमानात् अवतरितुम् सिद्धाः अभवन्
sp019-000893_lahari_7	रमेशः नूतने देशे पदम् विधातुम् भीतिम् अनुभवन् कम्पमानहृदयः सन् कथञ्चित् विमानात् अवतीर्णः
sp019-000894_lahari_7	तत्रत्यानाम् भाषा तेन न अवगम्यते स्म
sp019-000895_lahari_7	सुदैवात् तत्रतत्र आङ्ग्लभाषायाम् अपि मार्गदर्शकफलकानि आसन्
sp019-000896_lahari_7	तेषाम् साहाय्येन युक्तम् स्थलम् प्राप्य स्वीयस्य पेटिकाद्वयस्य प्रतीक्षाम् कुर्वन् स्थितवान् सः
sp019-000897_lahari_7	तद्द्वयम् प्राप्य सीमाशुल्कद्वारम् अतीत्य बहिः गन्तव्यम् आसीत् तेन
sp019-000898_lahari_7	सीमाशुल्कद्वारात् बहिः तिष्ठन् रणरुद्धस्य बन्धुः स्वागतम् करिष्यति इति चिन्तनम् आसीत् रमेशस्य
sp019-000899_lahari_7	पेटिकानाम् पङ्क्तौ स्वीये पेटिके लब्ध्वा रमेशः सीमाशुल्कद्वारस्य समीपमागत्य अनुपङ्क्तौ स्थितवान्
sp019-000900_lahari_7	यदा स्वीयः अवकाशः आगतः तदा सः
sp019-000901_lahari_7	पास्पोर्ट् सञ्ज्ञिकाम् स्वीयाम् परिचायिकपुस्तिकाम् दर्शितवान्
sp019-000902_lahari_7	परीक्षकैः स्वभाषया कश्चन प्रश्नः पृष्टः
sp019-000903_lahari_7	रमेशस्य तद्भाषा अनभिज्ञताम् अवगत्य अङ्ग्लभाषया एव सः प्रश्नः पुनः पृष्टः तैः
sp019-000904_lahari_7	किम् भवतः पेटिकयोः स्थितम् सर्वम् वस्तु सीयमेव
sp019-000905_lahari_7	आम् रमेशः अवदत्
sp019-000906_lahari_7	अत्र आगमनस्य उद्देशः कः
sp019-000907_lahari_7	स्वदेशम् गच्छन् मार्गेऽत्र दिनमेकम् स्थित्वा द्रष्टव्यम् दृष्ट्वा अग्रे यास्यामि
sp019-000908_lahari_7	पेटिकयोः मुद्राबन्धनम् मोच्यताम्
sp019-000909_lahari_7	अन्तः निषिद्धम् किमपि अस्ति वा इति द्रष्टुमिच्छामः वयम्
sp019-000910_lahari_7	एवम् अधिकारिभिः आदिष्टः रमेषः मुद्राबन्धनम् अपनीय स्वपेटिकाम् उद्घाटितवान्
sp019-000911_lahari_7	अधिकारिणः तत्रत्यानि वस्तूनि परीक्षितवन्तः
sp019-000912_lahari_7	ततः रमेशः द्वितीयाम् रणरुद्धेन दत्ताम् पेटिकाम् उद्घाटितवान्
sp019-000913_lahari_7	तत्र विविधानि वस्त्राणि आसन्
sp019-000914_lahari_7	इदानीम् इतः मम गमनम् अनुमन्यन्ते एते अधिकारिणः इति रमेशः चिन्तयन् आसीत्
sp019-000915_lahari_7	तावता कश्चन अधिकारी संशययुक्तया दृष्ट्या पेटिकाम् पश्यन् हस्तेन द्वित्रवारम् अघट्टयत्
sp019-000916_lahari_7	ततः स्वभाषया तत्रत्यम् सेवकम् किमपि अवदत्
sp019-000917_lahari_7	सः सेवकः गत्वा पुनः आगतः शुनकेन सः
sp019-000918_lahari_7	सः च शुनकः रमेशस्य पेटिकाम् आघ्राय उच्चैः अभषत्
sp019-000919_lahari_7	पुनः पुनः जिघ्रन् बहुवारम् अभषत् सः
sp019-000920_lahari_7	तदा अधिकारी आङ्ग्लभाषया रमेशमवदत्
sp019-000921_lahari_7	अयि भोः एतस्याम् पेटिकायाम् निषिद्धम् किमपि अस्तीति शुनकः भषणेन सूचयति इति
sp019-000922_lahari_7	ऋते वस्त्रेभ्यः किमन्यत् अस्ति तत्र
sp019-000923_lahari_7	भवद्भिः एव सर्वम् परीक्षितम् खलु
sp019-000924_lahari_7	रमेशः सधैर्यम् अवदत्
sp019-000925_lahari_7	भवता पेटिकायाम् चातुर्येण किमपि निगूहितमस्ति
sp019-000926_lahari_7	तदिदानीम् स्पष्टम् भविष्यति इति वदन् अधिकारी छुरिकया पेटिकायाः तलम् अच्छिनत्
sp019-000927_lahari_7	रमेशस्य शरीरे कम्पनम् उत्पन्नम्
sp019-000928_lahari_7	समग्रम् शरीरम् स्वेदेन आर्द्रम् जातम्
sp019-000929_lahari_7	रणरुद्धः माम् अवञ्चयत् इति स्वगतम् उक्तवान् सः
sp019-000930_lahari_7	पेटिकायाः तले निगूढम् स्थलमासीत्
sp019-000931_lahari_7	तत्र प्लास्टिक्मयेषु स्यूतेषु धवलम् किमपि चूर्णम् पूरितम् अदृश्यत
sp019-000932_lahari_7	हेरोविन् इति साश्चर्यम् उक्तवान् अधिकारी
sp019-000933_lahari_7	चौर्यण अस्मद्देशम् निषिद्धवस्तु आनयन्तम् भवन्तम् वयम् निगृह्णीमः
sp019-000934_lahari_7	इति उक्तवान् सः अधिकारी कठोरेण स्वरेण
sp019-000935_lahari_7	अहम् क्षन्तव्यः अहम् किमपि न जानामि
sp019-000936_lahari_7	परिचितः कश्चित् इदम् प्रेषितवान् वञ्चनया
sp019-000937_lahari_7	केवलानि वस्त्राणि सन्ति इति सः माम् उक्तवान् आसीत्
sp019-000938_lahari_7	अतः एषा पेटिका आनीता मया इति रमेशः दैन्येन अवदत्
sp019-000939_lahari_7	एतस्मिन् विषये दयाम् प्रदर्शयितुम् कमपि विमोक्तुम् वा मम अधिकारः नास्ति इव
sp019-000940_lahari_7	भवता घोरः अपराधः अनुष्ठितः
sp019-000941_lahari_7	अतः यद् वक्तव्यमस्ति तत् श्वः न्यायालये वक्तुमर्हति भवान् इति उक्त्वा
sp019-000942_lahari_7	अधिकारी भटेभ्यः निदेशम् दत्तवान्
sp019-000943_lahari_7	ते रमेशम् निगडेन बद्ध्वा कारगारम् नीतवन्तः
sp019-000944_lahari_7	अनन्तरदिने रमेशेन न्यायालये कृता अपि प्रार्थना व्यर्था जाता
sp019-000945_lahari_7	न्यायधीशः तम् उद्दिश्य रणरुद्धस्य बन्धोः नामधामादिकम् चित्रम् च दर्श्यताम्
sp019-000946_lahari_7	यदि सः गृह्यते भवतः कथनम् च यदि अवितथम् स्यात् तर्हि दण्डस्य न्यूनता स्यात् इति अकथयत्
sp019-000947_lahari_7	रमेशस्य समीपे तादृशम् किमपि न आसीत्
sp019-000948_lahari_7	रणरुद्धः स्वबन्धवे रमेशस्य चित्रम् प्रेषितवान् आसीत्
sp019-000949_lahari_7	मद्बन्धुः एव स्वयमागत्य भवन्तम् स्वागतीकरिष्यति इति उक्तवन् आसीत् सः
sp019-000950_lahari_7	अतः एव बन्धोः चित्रम् नामधामादिकम् वा न दत्तवान् आसीत्
sp019-000951_lahari_7	अतः किमपि वक्तुम् अशक्तः रमेशः तूष्णीम् अतिष्ठत्
sp019-000952_lahari_7	ततः न्यायधीशेन रमेश अपराधी इति निश्चित्य
sp019-000953_lahari_7	पाञ्चवार्षिककारागृहवासः दण्डत्वेन विहितः
sp019-000954_lahari_7	मुग्धा रमेशः अपरिचिते देशे कारागृहे कठिनम् दण्डम् अनुभवन् सम्प्रति दिनानि यापयति
sp019-000955_lahari_7	कदा मुक्तिः भविष्यति मुक्तेऽपि स्वदेशम् कथम् गमिष्यामि
sp019-000956_lahari_7	तत्र गतोऽपि मातापितृभ्याम् मित्रेभ्यः च कथम् मुखम् दर्शयिष्यामि
sp019-000957_lahari_7	नष्टोऽहम् मुषितोऽस्मि इति रुदन् एव दिनानि यापयति सः
