sp002-000001_KS_04	मूर्च्छिता रतिः इत्युक्तम्
sp002-000002_KS_04	सम्प्रति तद्वृत्तान्तमेवाह
sp002-000003_KS_04	अथेति
sp002-000004_KS_04	अथ अनन्तरम् मोहो मूर्च्छा परम् अयनम् आश्रयो यस्याः सा मोहपरायणा मोहैकशरणा सती
sp002-000005_KS_04	परायणम् अभिप्रेते तत्परे परमाश्रये इति यादवः
sp002-000006_KS_04	विवशा मूढत्वात् निश्चेष्टा कामवधूः रतिः
sp002-000007_KS_04	असह्या दुःसहा वेदना यस्मिन् तत् तथोक्तम्
sp002-000008_KS_04	विधवायाः गतभर्तृकायाः भावः वैधव्यम्
sp002-000009_KS_04	नवम् च तद्वैधव्यम् च इति नववैधव्यम्
sp002-000010_KS_04	नवग्रहणम् दुःसहत्वद्योतनार्थम्
sp002-000011_KS_04	प्रतिपादयिष्यता अनुभावयिष्यता
sp002-000012_KS_04	क्रियार्थक्रियायाम् लृट्
sp002-000013_KS_04	विधिना दैवेन
sp002-000014_KS_04	विधिर्विधाने दैवे च इत्यमरः
sp002-000015_KS_04	विबोधिता
sp002-000016_KS_04	वैधव्यानुफलोयम् विधिः इति भावः
sp002-000017_KS_04	अस्मिन् सर्गे वियोगिनीवृत्तानि
sp002-000018_KS_04	विषमे ससजा गुरुः समे सभरा लोऽथ गुरुर्वियोगिनी इति लक्षणात्
sp002-000019_KS_04	अवेति
sp002-000020_KS_04	सा रतिः प्रलयान्ते मूर्च्छावसाने
sp002-000021_KS_04	प्रलयो नष्टचेष्टता इत्यमरः
sp002-000022_KS_04	उन्मिषिते उन्मीलिते विलोचने
sp002-000023_KS_04	अवधानम् परम् प्रधानम् ययोः ते अवधानपरे दिदृक्षयावहिते चकार
sp002-000024_KS_04	द्रष्टव्याभावात्तु न विवेद इत्याह
sp002-000025_KS_04	नेति
sp002-000026_KS_04	प्रियम् कामम् अतृप्तयोः तृप्तिम् न गतयोः
sp002-000027_KS_04	नित्यदिदृक्षमाणयोरित्यर्थः
sp002-000028_KS_04	तयोर्लोचनयोः
sp002-000029_KS_04	दर्शनक्रियापेक्षया सम्बन्धे षष्ठी
sp002-000030_KS_04	अत्यन्तविलुप्तम् दर्शनम् स्वलोचनयोः करणयोः यस्य कर्मभूतस्य
sp002-000031_KS_04	तम् अत्यन्तविलुप्तदर्शनम् सन्तम् न विवेद न ज्ञातवती
sp002-000032_KS_04	प्रियनाशापरिज्ञानात् दिदृक्षाञ्चक्रे इति तात्पर्यार्थः
sp002-000033_KS_04	अयीति
sp002-000034_KS_04	अयीति प्रश्ने
sp002-000035_KS_04	अयि प्रश्न अनुनययोः इति विश्वः
sp002-000036_KS_04	अयि जीवितनाथ जीवसि प्राणिषि कच्चित् इति अभिधाय उत्थितया तया रत्या पुरः अग्रे क्षितौ
sp002-000037_KS_04	पुरुषस्याकृतिरिव आकृतिर्यस्य तत्पुरुषाकृति केवलमेकम् हरकोपानलभस्म ददृशे दृष्टम्
sp002-000038_KS_04	न तु पुरुषः इति भावः
sp002-000039_KS_04	अथेति
sp002-000040_KS_04	अथ भस्मदर्शनानन्तरम् पुनरेव विह्वला विक्लवा वसुधालिङ्गनधूसरस्तनी
sp002-000041_KS_04	वसुधालिङ्गनेन क्षितिलुण्ठनेन धूसरौ धूसरवर्णौ स्तनौ कुचौ यस्याः सा तथोक्ता
sp002-000042_KS_04	स्वाङ्गाच्च उपसर्जनात् असंयोगोपधात् इति ङीष्
sp002-000043_KS_04	विकीर्णमूर्धजा विकीर्णाः विक्षिप्ताः मूर्धजाः केशाः
sp002-000044_KS_04	यस्याः सा तथोक्ता सा रतिः स्थलीम् वनभूमिम्
sp002-000045_KS_04	तत्रत्यान्प्राणिनः इत्यर्थः
sp002-000046_KS_04	जानपदकुण्डगोणस्थल इत्यादिना ङीष्
sp002-000047_KS_04	समदुःखाम् स्वतुल्यशोकाम् कुर्वतीव विललाप परिदेवितवती
sp002-000048_KS_04	विलापः परिदेवनम् इत्यमरः
sp002-000049_KS_04	उपेति
sp002-000050_KS_04	तव यत्करणम् गात्रम्
sp002-000051_KS_04	करणम् साधकतमम् क्षेत्रगोत्रेन्द्रियेष्वपि इत्यमरः
sp002-000052_KS_04	कान्तिमत्तया सौन्दर्येण हेतुना विलासिनाम् विलसनशीलानाम्
sp002-000053_KS_04	वौ कषलस इत्यादिना घिनुण्प्रत्ययः
sp002-000054_KS_04	उपमीयते येन उपमानम् अभूत्
sp002-000055_KS_04	तत्करणम् इदम् ईदृशीम् दशाम् अवस्थाम् गतम्
sp002-000056_KS_04	भस्मीभूतमित्यर्थः
sp002-000057_KS_04	तथापि न विदीर्ये न विदीर्णा भवामि
sp002-000058_KS_04	कर्तरि लट्
sp002-000059_KS_04	तथाहि
sp002-000060_KS_04	स्त्रियः कठिनाः खलु
sp002-000061_KS_04	कठिनत्वात् अविदीर्यमाणत्वमित्यर्थः
sp002-000062_KS_04	कारणात्कार्यसमर्थनरूपः अर्थान्तरन्यासः
sp002-000063_KS_04	धीरसञ्चारिणी दृष्टिर्गतिर्गोवृषभाञ्चिता
sp002-000064_KS_04	स्मितपूर्वम् तथालापो विलास इति कीर्तितः
sp002-000065_KS_04	इति
sp002-000066_KS_04	क्वेति
sp002-000067_KS_04	हे प्रिय क्षतसेतुबन्धनः भग्नसेतुबन्धनः जलसङ्घातः जलौघः नलिनीमिव
sp002-000068_KS_04	जलैकायत्तजीवितामिति शेषः
sp002-000069_KS_04	त्वदधीनजीविताम् त्वदायत्तप्राणाम् माम् क्वनु विनिकीर्य कुत्र वा निक्षिप्य क्षणभिन्नसौहृदः क्षणत्यक्तसौहार्दः सन्
sp002-000070_KS_04	विद्रुतः पलायितोऽसि
sp002-000071_KS_04	सेतुसौहृदयोः स्थितहेतुत्वेन साम्यम्
sp002-000072_KS_04	सुहृदः भावः सौहृदम्
sp002-000073_KS_04	युवादित्वात् अण्प्रत्ययः
sp002-000074_KS_04	हृदयस्य हृत् लेखयत् अण्लासेषु इति हृदादेशः
sp002-000075_KS_04	अणि हृद्भावात् न हृद्भगसिन्ध्वन्ते पूर्वपदस्य च इति उभयपदवृद्धिः
sp002-000076_KS_04	हृद्भूतस्य अण्विधाने तु उभयपदवृद्धिः स्यात्
sp002-000077_KS_04	यथा सुहृदः भावः सौहार्दमिति
sp002-000078_KS_04	तदेवाह वामनः सौहृददौर्हृदशब्दौ अनणि हृद्भावात् इति
sp002-000079_KS_04	कृतेति
sp002-000080_KS_04	हे प्रिय त्वम् मे मम विप्रियम् अप्रियम् कृतवान् न असि
sp002-000081_KS_04	मया च ते तव प्रतिकूलम् अप्रियम् न कृतम्
sp002-000082_KS_04	परस्पर जीवितस्य परस्पराधीनत्वात् कुतः परिभवशङ्का इति भावः
sp002-000083_KS_04	अकारणम् निष्कारणमेव
sp002-000084_KS_04	परस्परापकाररूप कारणाभावे अपि इत्यर्थः
sp002-000085_KS_04	क्रियाविशेषणमेतत्
sp002-000086_KS_04	विलपन्त्यै
sp002-000087_KS_04	त्वद्दर्शनार्थिन्यै अपीति भावः
sp002-000088_KS_04	रतये किम् कथम् दर्शनम् न दीयते
sp002-000089_KS_04	क्रियाग्रहणात् चतुर्थी
sp002-000090_KS_04	स्मरसीति
sp002-000091_KS_04	हे स्मर गोत्रस्खलितेषु नामव्यत्यासेषु
sp002-000092_KS_04	गोत्रम् नाम्नि अचले कुले इति विश्वः
sp002-000093_KS_04	मेखलागुणैः बन्धम् स्मरसि उत स्मरसि वा
sp002-000094_KS_04	विकल्पे किम् किमुत च इत्यमरः
sp002-000095_KS_04	च्युतकेशरैः भ्रष्ट किञ्जल्कैः दूषिते ईक्षणे येषु तानि
sp002-000096_KS_04	अवतंसोत्पलताडनानि
sp002-000097_KS_04	सधूलिक्षेपताडनानीत्यर्थः
sp002-000098_KS_04	स्मरसि वा
sp002-000099_KS_04	अपकारस्मरणात् इदम् अदर्शनमिति भावः
sp002-000100_KS_04	हृदय इति
sp002-000101_KS_04	हृदये वससीति स्मरवाक्यानुवादः
sp002-000102_KS_04	इत्येवम् रूपम् मत्प्रियम् यदवोचः उक्तवानसि
sp002-000103_KS_04	ब्रञो लुङि वच उम् इति उमागमः
sp002-000104_KS_04	तत्कैतवम् अवैमि मिथ्या इति मन्ये
sp002-000105_KS_04	इदम् वचनम् उपचारपदम् परस्य रञ्जनार्थम् यदसत्यभाषणम् स उपचारः तस्य पदम् स्थानम्
sp002-000106_KS_04	कैतवस्थानमिति यावत्
sp002-000107_KS_04	न चेत्त्वम् अनङ्गः अशरीरः
sp002-000108_KS_04	कथम् रतिः अक्षता अविनष्टा
sp002-000109_KS_04	आश्रयनाशे अपि आश्रितम् अविनष्टमिति विरोधादिति भावः
sp002-000110_KS_04	परलोकेति
sp002-000111_KS_04	परलोकम् प्रति नवप्रवासिनः अचिरप्रोषितस्य
sp002-000112_KS_04	अनेन अनुगमनकाल अनतिपातः सूच्यते
sp002-000113_KS_04	तव पदवीम् मार्गम् अहम् प्रतिपत्स्ये
sp002-000114_KS_04	त्वाम् अनुगमिष्यामीत्यर्थः
sp002-000115_KS_04	अतः मे नास्ति विचारः इति भावः
sp002-000116_KS_04	किन्तु विधिना दैवेन एषः जनः लोकः वञ्चितः प्रतारितः
sp002-000117_KS_04	देहिनाम् सुखम् त्वदधीनम् त्वयि अधीनम् खलु
sp002-000118_KS_04	अधिशब्दस्य शौण्डादित्वात् सप्तमी शौण्डैः इति समासः
sp002-000119_KS_04	अध्युत्तरपदात् इति खप्रत्ययः
sp002-000120_KS_04	एवम् अन्यत्रापि सुखप्रदाभावे कुतः सुखमिति भावः
sp002-000121_KS_04	रजनीति
sp002-000122_KS_04	हे प्रिय रजनीतिमिरेण अवगुण्ठिते आवृते पुरमार्गे घनशब्दविक्लवाः
sp002-000123_KS_04	गर्जितभीताः प्रियाः कामिनाम् वसतिम् प्रापयितुम् त्वदृते त्वाम् विना
sp002-000124_KS_04	अन्यारादितरर्ते इत्यादिना पञ्चमी
sp002-000125_KS_04	कः ईश्वरः शक्तः
sp002-000126_KS_04	न कश्चित् इत्यर्थः
sp002-000127_KS_04	न हि कामान्धानाम् भीतिः अस्ति इति भावः
sp002-000128_KS_04	नयनानीति
sp002-000129_KS_04	अरुणानि नयनानि घूर्णयन् भ्रामयन्
sp002-000130_KS_04	तथा पदे पदे प्रतिपदम्
sp002-000131_KS_04	वीप्सायाम् द्विरुक्तिः
sp002-000132_KS_04	वचनानि स्खलयन् विपर्यासयन् प्रमदानाम् वारुणीमदः मद्यमदः अधुना
sp002-000133_KS_04	त्वयि असति विडम्बना अनुकृतिमात्रम्
sp002-000134_KS_04	मदनाभावे मदस्य निष्फलत्वादिति भावः
sp002-000135_KS_04	अवगम्येति
sp002-000136_KS_04	हे अनङ्ग अशरीर प्रियबन्धोः प्रियसखस्य तव वपुः शरीरम् कथीकृतम्
sp002-000137_KS_04	अकथा कथा सम्पद्यमानम् कृतम्
sp002-000138_KS_04	शब्दमात्र अवशिष्टम् अवगम्य ज्ञात्वा निष्फलोदयः
sp002-000139_KS_04	उद्दीप्याभावात् उद्दीपनवैफल्यमिति भावः
sp002-000140_KS_04	निशाकरः चन्द्रः बहुले कृष्णपक्षे गते अपि तनुताम् कार्श्यम् दुःखम् यथा तथा कृच्छ्रात् मोक्ष्यति
sp002-000141_KS_04	वृथा वृद्धिरिति दुःखायिष्यते इत्यर्थः
sp002-000142_KS_04	हरितेति
sp002-000143_KS_04	हरितम् च अरुणम् च
sp002-000144_KS_04	वर्णो वर्णेन इति तत्पुरुषः
sp002-000145_KS_04	हरितारुणम् चारु बन्धनम् वृन्तम् पुङ्खश्च यस्य सः तथोक्तः
sp002-000146_KS_04	कलेन मधुरेण पुंस्कोकिलशब्देन पुरुषकोकिलनादेन सूचितः अनुमापितश्च
sp002-000147_KS_04	चूतचर्वणकार्यत्वात् कलशब्दस्य इति भावः
sp002-000148_KS_04	नवचूतप्रसवः नवचूतकुसुमम् सम्प्रति कस्य बाणताम् शरत्वम् गमिष्यति वद
sp002-000149_KS_04	अन्यस्य पुष्पबाणस्य अभावात् इति भावः
sp002-000150_KS_04	अलीति
sp002-000151_KS_04	त्वया अनेकशः बहुशः धनुषः कार्मुकस्य गुणकृत्ये मौर्वीकार्ये गुणवत्कर्मणि च
sp002-000152_KS_04	नियोजिता अधिकृता इयम्
sp002-000153_KS_04	अलिपङ्क्तिः करुणस्वनैः दीनस्वनैः विरुतैः कूजितैः
sp002-000154_KS_04	गुरुशोकाम् दुर्भरदुःखाम्
sp002-000155_KS_04	गुरुस्तु गीष्पतौ श्रेष्ठे गुरौ पितरि दुर्भरे इति शब्दार्णवः
sp002-000156_KS_04	माम् अनुरोदितीव उपसर्गात् सकर्मकत्वम्
sp002-000157_KS_04	रुदादिभ्यः सार्वधातुके इति इडागमः
sp002-000158_KS_04	प्रतिपद्येति
sp002-000159_KS_04	तावत् पुनरपि मनोहरम् वपुः शरीरम् प्रतिपद्य प्राप्य उत्थितः सन्
sp002-000160_KS_04	मधुरालापेषु प्रियोक्तिषु निसर्गपण्डिताम् स्वभावप्रगल्भाम् कोकिलाम् रतिदूतिपदेषु
sp002-000161_KS_04	सुरतदूतीस्थानेषु आदिशा आज्ञापया
sp002-000162_KS_04	प्रगल्भानामेव दौत्याधिकारः इति भावः
sp002-000163_KS_04	ङीबन्तस्यापि दूतीशब्दस्य छन्दोभङ्गभयादत् ह्रस्वः
sp002-000164_KS_04	अपि माषम् मषम् कुर्यात् छन्दोभङ्गे त्यजेद्गिरम् इति केचित्
sp002-000165_KS_04	उणादयो बहुलम् इति बहुलग्रहणात् ह्रस्वः इति वल्लभः
sp002-000166_KS_04	शिरसेति
sp002-000167_KS_04	हे स्मर शिरसा प्रणिपत्य याचितानि सवेपथूनि सकम्पानि
sp002-000168_KS_04	ट्वितो अथुच् इति अथुच्प्रत्ययः
sp002-000169_KS_04	सात्विकान्तरोपलक्षणमेतत्
sp002-000170_KS_04	स्तम्भप्रलयरोमाञ्चाः स्वेदो वैवर्ण्यवेपथू
sp002-000171_KS_04	अश्रुवैश्वर्यमित्यष्टौ सात्विकाः परिकीर्तिताः इति
sp002-000172_KS_04	उपगूढानि आलिङ्गनानि च
sp002-000173_KS_04	नपुंसके भावे क्तः
sp002-000174_KS_04	तानि अनुभूतप्रकाराणि ते रहः एकान्ते सुरतानि च संस्मृत्य मे शान्तिर्नास्ति
sp002-000175_KS_04	अत्र समानकर्तृकत्वम् दुर्घटम् समानक्रियापेक्षास्तीति केचित्
sp002-000176_KS_04	रचितमिति
sp002-000177_KS_04	हे रतिपण्डित रतिकुशल त्वया मम अङ्गेषु अवयवेषु स्वयम् रचितम् ऋतुः अस्य प्राप्तः आर्तवम् वासन्तम्
sp002-000178_KS_04	ऋतोरण् इति अण्प्रत्ययः
sp002-000179_KS_04	कुसुमप्रसाधनम् पुष्पाभरणमिदम् ध्रियते अवतिष्ठते
sp002-000180_KS_04	धृञ् अवस्थाने इति धातोः तौदादिकात्कर्तरि लट्
sp002-000181_KS_04	तव तत्प्रसाधकम् चारु सुन्दरम् वपुस्तु न दृश्यते
sp002-000182_KS_04	विबुधैरिति
sp002-000183_KS_04	दारुणैः क्रूरैः
sp002-000184_KS_04	प्राणान्तिके कर्मणि नियोगादिति भावः
sp002-000185_KS_04	विबुधैर्देवैः
sp002-000186_KS_04	अनभिज्ञत्वम् च ध्वन्यते
sp002-000187_KS_04	यस्य मच्चरणस्य परिकर्मणि प्रसाधने
sp002-000188_KS_04	परिकर्म प्रसाधनम् इत्यमरः
sp002-000189_KS_04	आसमाप्ते सति स्मृतः असि
sp002-000190_KS_04	तमिमम् दक्षिणेतरम् वामम् मे चरणम्
sp002-000191_KS_04	निर्मितरागम् रचितलाक्षारागम् कुरु एहि आगच्छ
sp002-000192_KS_04	अहमिति
sp002-000193_KS_04	अहम् पतङ्गवर्त्मना शलभमार्गेण
sp002-000194_KS_04	अग्निप्रवेशेन इत्यर्थः
sp002-000195_KS_04	पतङ्गः शलभे चाग्नौ मार्जारे अर्के शरे खगे
sp002-000196_KS_04	इति वैजयन्ती
sp002-000197_KS_04	एत्य आगत्य पुनः ते अङ्काश्रयणी उत्सङ्गवर्तिनी भवामि सम्प्रत्येव भविष्यामि
sp002-000198_KS_04	वर्तमानसामीप्ये वर्तमानवद्वा इति लट्
sp002-000199_KS_04	हे प्रिय दिवि स्वर्गे चतुरैः सुरकामिनीजनैः अप्सरोगणैः यावत् न विलोभ्यसे विलोभयिष्यसे
sp002-000200_KS_04	यावत्पुरानिपातयोर्लट् इति लट्
sp002-000201_KS_04	मदनेनेति
sp002-000202_KS_04	हे रमण त्वाम् अनुयामि यद्यपि अनुगमिष्याम्येव
sp002-000203_KS_04	वर्तमानसामीप्ये वर्तमानवद्वा इति लट्
sp002-000204_KS_04	यद्यपि इति अवधारणे इति केशवः
sp002-000205_KS_04	किन्तु रतिः मदनेन विनाकृता
sp002-000206_KS_04	वियोजिता सती इत्यर्थः
sp002-000207_KS_04	सुप्सुपेति समासः
sp002-000208_KS_04	क्षणमात्रम् जीविता किल इति इदम् वचनीयम् निन्दा मे मम व्यवस्थितम् स्थिरमभूत्
sp002-000209_KS_04	क्रियतामिति
sp002-000210_KS_04	परलोके अन्तरितस्य व्यवहितस्य
sp002-000211_KS_04	मृतस्य इत्यर्थः
sp002-000212_KS_04	ते तव मया अन्त्यमण्डनम् कथम् केन प्रकारेण क्रियताम्
sp002-000213_KS_04	क्रियतामित्यत्र कामचारे लोट् बोध्यः
sp002-000214_KS_04	द्रुतदग्धस्य ते यथेच्छमण्डनमपि न सम्भवतीत्यर्थः
sp002-000215_KS_04	कुतः
sp002-000216_KS_04	अङ्गेन च जीवितेन च समम् सहैव अतर्किताम् अविचारिताम् गतिम् गतोऽसि
sp002-000217_KS_04	इह मृतशरीरमपि नास्ति कस्य मण्डनमिति भावः
sp002-000218_KS_04	ऋजुतामिति
sp002-000219_KS_04	शरम् ऋजुताम् आर्जवम् नयतः
sp002-000220_KS_04	उत्सङ्गे निषण्णम् अङ्कगतम् धनुर्यस्य तस्य
sp002-000221_KS_04	धनुषश्च इति अनङादेशः
sp002-000222_KS_04	ते तव मधुना वसन्तेन सह
sp002-000223_KS_04	मधुर्दैत्ये वसन्ते च चैत्रे च इति विश्वः
sp002-000224_KS_04	सस्मिताम् कथाम् आलापम् तथा यत् नयनोपान्तविलोकितम् अपाङ्गवीक्षणम्
sp002-000225_KS_04	ते इति अनुषङ्गः
sp002-000226_KS_04	तच्च स्मरामि
sp002-000227_KS_04	क्वेति
sp002-000228_KS_04	हृदयम् गच्छतीति हृदयङ्गमो हृद्यः
sp002-000229_KS_04	खच्प्रकरणे गमेः सुपि उपसङ्ख्यानम् इति खच्प्रत्ययः
sp002-000230_KS_04	अरुर्द्विषत् अजन्तस्य मुम् इति मुमागमः
sp002-000231_KS_04	ते तव सखा कुसुमैः आयोजितम् आरचितम् कार्मुकम् येन सः
sp002-000232_KS_04	कार्मुकनिर्माता मधुर्वसन्तः क्व नु क्व वा
sp002-000233_KS_04	गत इति शेषः
sp002-000234_KS_04	अथवा सः अपि उग्ररुषा तीव्रकोपेन पिनाकिना ईश्वरेण सुहृदा मदनेन गताम् प्राप्ताम् गतिम्
sp002-000235_KS_04	भस्मताम् इत्यर्थः
sp002-000236_KS_04	न गमितः खलु न प्रापितः किम्
sp002-000237_KS_04	जिज्ञासानुनये खलु इत्यमरः
sp002-000238_KS_04	अथेति
sp002-000239_KS_04	अथ तैः परिदेविताक्षरैः विलापवचनैः हृदये दिग्धशरैः
sp002-000240_KS_04	विषलिप्तमुखैः शरैः इव आहतः सन्
sp002-000241_KS_04	विषाक्ते दिग्धलिप्तकौ इत्यमरः
sp002-000242_KS_04	मधुर्वसन्तः आतुराम् आपन्नाम् रतिम् अभ्युपपत्तुम् अनुग्रहीतुम्
sp002-000243_KS_04	आश्वासयितुम् इत्यर्थः
sp002-000244_KS_04	अभ्युपपत्तिः अनुग्रहः इति अमरः
sp002-000245_KS_04	आत्मानम् पुरः अदर्शयत्
sp002-000246_KS_04	आविरभूत् इत्यर्थः
sp002-000247_KS_04	तमिति
sp002-000248_KS_04	सा रतिः तम् मधुम् अवेक्ष्य दृष्ट्वा भृशम् रुरोद
sp002-000249_KS_04	स्तनौ सम्बाध्य स्तनसम्बाधम्
sp002-000250_KS_04	परिक्लिश्यमाने च इति णमुल्
sp002-000251_KS_04	उरः जघान ताडितवती च
sp002-000252_KS_04	तथाहि
sp002-000253_KS_04	स्वजनस्य अग्रतः दुःखम् विवृतम् अपसारितम् द्वारम् कपाटम् यस्य तदिव
sp002-000254_KS_04	उपजायते आविर्भवति
sp002-000255_KS_04	उच्छृङ्खलम् प्रवर्तते इति उत्प्रेक्षाभिप्रायः
sp002-000256_KS_04	इतीति
sp002-000257_KS_04	दुःखमस्याः सञ्जातम् दुःखिता
sp002-000258_KS_04	सञ्जातदुःखा इत्यर्थः
sp002-000259_KS_04	तारकादित्वात् इतच्
sp002-000260_KS_04	सा रतिः एनम् वसन्तम् इत्युवाच च
sp002-000261_KS_04	चकारः पूर्वोक्तसमुच्चयार्थः
sp002-000262_KS_04	हे वसन्त पश्य सुहृदः
sp002-000263_KS_04	त्वत्सखस्य किम् स्थितम् किम् उपस्थितम् तदिदम् कपोतकर्बुरम् पारावतशबलम्
sp002-000264_KS_04	कणशः चूर्णीभूतम्
sp002-000265_KS_04	अल्पार्थात् छस्प्रत्ययः
sp002-000266_KS_04	भस्म पवनैर्विकीर्यते विक्षिप्यते
sp002-000267_KS_04	पश्य भस्मीभूतस्ते सुहृत् इत्यर्थः
sp002-000268_KS_04	अयीति
sp002-000269_KS_04	अयि स्मर सम्प्रति दर्शनम् देहि
sp002-000270_KS_04	एषः माधवः वसन्तः पर्युत्सुखः त्वद्दर्शनोत्कण्ठितः
sp002-000271_KS_04	त्वाम् अपि अनादृतवतः अस्य कः माधवः इति आशङ्क्य आह
sp002-000272_KS_04	नृणाम् पुरुषाणाम् दयितासु प्रेम अनवस्थितम् अस्थिरम्
sp002-000273_KS_04	चलमित्यर्थः
sp002-000274_KS_04	सुहृज्जने प्रेम तु न चलम् खलु
sp002-000275_KS_04	अमुनेति
sp002-000276_KS_04	ननु मदन पार्श्ववर्तिना सहचरेण अमुना वसन्तेन
sp002-000277_KS_04	ससुरासुरम् सुरासुरसहितम् जगत् विसतन्दुगुणस्य मृणालसूत्रमौर्वीकस्य
sp002-000278_KS_04	पेलवानि कोमलानि पुष्पाण्येव पत्रिणः बाणाः यस्य तस्य तव धनुषः आज्ञाम् कारितम्
sp002-000279_KS_04	जगदाज्ञा कारिता इत्यर्थः
sp002-000280_KS_04	हृक्रोरन्यतरस्यामिति जगतः कर्मत्वम्
sp002-000281_KS_04	गत इति
sp002-000282_KS_04	सः ते सखा अनिलाहतः वायुताडितः दीपः इव गतः एव न निवर्तते
sp002-000283_KS_04	अहम् अस्य दीपायमानस्य दशा वर्तिरिव
sp002-000284_KS_04	तिष्ठामीति शेषः
sp002-000285_KS_04	दशा वर्ताववस्थायाम् वस्त्रान्ते स्युः दशा अपि
sp002-000286_KS_04	इति विश्वः
sp002-000287_KS_04	कुतः
sp002-000288_KS_04	सोढुम् अशक्यदुःखप्रकर्षेण धूमिताम् सञ्जातधूमाम् माम् पश्य
sp002-000289_KS_04	धूमवत्त्वात् नष्टदीपदशासाम्यम् धूमश्च व्यसनमेव इत्यर्थः
sp002-000290_KS_04	वर्तिरपि दीपे नष्टे धूमिता भवति
sp002-000291_KS_04	विधिनेति
sp002-000292_KS_04	ननु वसन्त कामवधे मदनवधे माम् विमुञ्चता वर्जयता
sp002-000293_KS_04	अमारयता इत्यर्थः
sp002-000294_KS_04	विधिना दैवेन
sp002-000295_KS_04	विशसति हिनस्तीति विशसो घातुकः
sp002-000296_KS_04	विशसस्य कर्म वैशसम्
sp002-000297_KS_04	युवादित्वात् अण्प्रत्ययः
sp002-000298_KS_04	अर्धवैशसम् अर्धवधः कृतम्
sp002-000299_KS_04	अर्धो वा एष आत्मनो यत्पत्नी इति श्रुतेः
sp002-000300_KS_04	पत्युः स्वस्य च आश्रयाश्रयिभूतयोः
sp002-000301_KS_04	एकपदार्थत्वाभिप्रायेण अर्धोक्तिः
sp002-000302_KS_04	तथा च एकदेशवधे देशान्तरस्यापि वधनियमनात् मामपि विधिः अघ्नन्नेव हतवान् इति तात्पर्यम्
sp002-000303_KS_04	एतदेव उपपादयति
sp002-000304_KS_04	अनपायिनी अनपायित्वेन विश्वस्ते संश्रयद्रुमे आश्रयवृक्षे गजभग्ने सति वल्लरी लता पतनाय भवतीति शेषः
sp002-000305_KS_04	पतितुमेव सा अलमित्यर्थः
sp002-000306_KS_04	तुमर्थाच्च भाववचनात् इति चतुर्थी
sp002-000307_KS_04	तदिति
sp002-000308_KS_04	तत्तस्मात्कारणात् उक्तप्रकारेण
sp002-000309_KS_04	अन्यथापि मरणस्य अवश्यम्भावात् इत्यर्थः
sp002-000310_KS_04	अनन्तरम् भवता इदम् वक्ष्यमाणम् बन्धुजनप्रयोजनम् बन्धुकृत्यम् क्रियताम्
sp002-000311_KS_04	प्रार्थनायाम् लोट्
sp002-000312_KS_04	तदेव उपदिशति
sp002-000313_KS_04	ननु वसन्त विधुराम् विवशाम् माम् ज्वलनातिसर्जनात् अग्निदानात् पत्युरन्तिकम् प्रापय
sp002-000314_KS_04	अग्निप्रवेशनम् कारया इत्यर्थः
sp002-000315_KS_04	शशिनेति
sp002-000316_KS_04	कौमुदी चन्द्रिका शशिना सह याति
sp002-000317_KS_04	शशिनि अस्तमिते स्वयम् नश्यति इत्यर्थः
sp002-000318_KS_04	तडित्सौदामिनी मेघेन सह प्रलीयते प्रणश्यति
sp002-000319_KS_04	कर्तरि लट्
sp002-000320_KS_04	प्रमदाः स्त्रियः पतिवर्त्मगच्छन्तीति पतिवर्त्मगाः
sp002-000321_KS_04	पतिमार्गानुगामिन्यः इत्येतत् विचेतनैः
sp002-000322_KS_04	अविवेकिभिः अपि इत्यर्थः
sp002-000323_KS_04	नाथस्तु पृथग्जनैः इति पपाठ
sp002-000324_KS_04	प्रतिपन्नम् ज्ञातम्
sp002-000325_KS_04	अलवणा यवागूः अनुदराकन्या इति वत् अल्पत्वाभिप्रायेण विचेतनैरपि इति निर्देशः
sp002-000326_KS_04	पतिवर्त्मगाः इत्यत्र स्मृतिः
sp002-000327_KS_04	आर्ता आर्ते मुदिते हृष्टा प्रोषिते मलिना कृशा
sp002-000328_KS_04	मृते म्रियेत या पत्यौ सा स्त्री ज्ञेया पतिव्रता इति
sp002-000329_KS_04	अमुनेति
sp002-000330_KS_04	अमुना पुरोवर्तिना सुभगेन शोभनेन प्रियगात्रभस्मनैव
sp002-000331_KS_04	एवकारो मण्डनान्तरनिवृत्त्यर्थः
sp002-000332_KS_04	कषायितस्तनी रञ्जितस्तनी
sp002-000333_KS_04	रागे क्वाथे कषायः अस्त्री निर्यासे सौरभे रसे इति वैजयन्ती
sp002-000334_KS_04	नवपल्लवसंस्तरे यथा नवपल्लवतल्पे इव विभावसौ वह्नौ तनुम् शरीरम् रचयिष्यामि
sp002-000335_KS_04	निधास्यामि इत्यर्थः
sp002-000336_KS_04	कुसुमेति
sp002-000337_KS_04	हे सौम्य साधो त्वम् आवयोः रतिपञ्चबाणयोः बहुशः बहुवारम् कुसुमास्तरणे पुष्पशयने सहायताम् गतः
sp002-000338_KS_04	सम्प्रति प्रणिपाताञ्जलिना याचितः
sp002-000339_KS_04	अञ्जलिपूर्वकम् प्रार्थितः सन् इत्यर्थः
sp002-000340_KS_04	आशु मे चिताम् काष्ठचयम् कुरु कुरुष्व
sp002-000341_KS_04	यथा इह तथा अमुत्र उपकर्तव्यम् मित्रेण इत्यर्थः
sp002-000342_KS_04	तदन्विति
sp002-000343_KS_04	तच्चिताकरणाम् अनु अनन्तरम्
sp002-000344_KS_04	मय्यर्पितम् मदर्पितम् ज्वलनम् अग्निम् दक्षिणवातवीजनैः मलयमारुत सञ्चारणैः
sp002-000345_KS_04	त्वरयेः
sp002-000346_KS_04	त्वरितम् ज्वलय इत्यर्थः
sp002-000347_KS_04	त्वराहेतुमाह ते तव विदितम् खलु मतिबुद्धिपूजार्थेभ्यश्च इति वर्तमाने क्तः
sp002-000348_KS_04	तद्योगात् कर्तरि षष्ठी
sp002-000349_KS_04	यथा येन प्रकारेण स्मरः माम् विना क्षणमपि नोत्सहते न हृष्यति
sp002-000350_KS_04	तथा त्वया ज्ञातमेव इत्यर्थः
sp002-000351_KS_04	इतीति
sp002-000352_KS_04	अपि च इत्येवम् विधाय कृत्वा नौ आवाभ्याम् एक एव सलिलस्य अञ्जलिर्दीयताम्
sp002-000353_KS_04	तमञ्जलिम् सः ते बान्धवः सखा स्मरः परत्र परलोके मया सहितः अविभज्य पास्यति
sp002-000354_KS_04	परलोकेति
sp002-000355_KS_04	किञ्च हे माधव वसन्त परलोकविधौ
sp002-000356_KS_04	पिण्डोदकादिकर्मणि स्मरमुद्दिश्य विलोलाः पल्लवाः यासु ताः सहकारमञ्जरीः चूतवल्लरीः
sp002-000357_KS_04	हि यस्मात्कारणात् ते सखा स्मरः प्रियाः चूतप्रसवाः यस्य सः तथोक्तः
sp002-000358_KS_04	इतीति
sp002-000359_KS_04	इति देहस्य विमुक्तये शरीरस्य विसर्गाय स्थिताम्
sp002-000360_KS_04	कृतनिश्चयाम् इति यावत्
sp002-000361_KS_04	रतिम् आकाशभवा सरस्वती अशरीरा वाक्
sp002-000362_KS_04	ह्रदशोषविक्लवाम् ह्रदस्य जलाधारस्य शोषेण विक्लवाम् शफरीम् प्रोष्ठीम् प्रोष्ठी तु शफरी द्वयोः इत्यमरः
sp002-000363_KS_04	प्रथमा वृष्टिः वर्षम् इव अन्वकम्पयत् अनुकम्पितवती
sp002-000364_KS_04	सदयम् उवाच इत्यर्थः
sp002-000365_KS_04	कृपा दयानुकम्पा स्यात् इत्यमरः
sp002-000366_KS_04	कुसुमेति
sp002-000367_KS_04	हे कुसुमायुधपत्नि रते तव भर्ता चिरात् चिरम् दुर्लभो न भविष्यति
sp002-000368_KS_04	किन्तु अचिरमेव सुलभो भविष्यति इत्यर्थः
sp002-000369_KS_04	किञ्च श्रृणु
sp002-000370_KS_04	तत्कर्म इति शेषः
sp002-000371_KS_04	येन कर्मणा सः ते भर्ता हरलोचनस्या अर्चिर्ज्वाला
sp002-000372_KS_04	ज्वाला भासो न पुंसि अर्चिः इत्यमरः
sp002-000373_KS_04	तस्मिन् शलभत्वम् पतङ्गत्वम् गतः
sp002-000374_KS_04	समौ पतङ्गशलभौ इत्यमरः
sp002-000375_KS_04	अभिलाषेति
sp002-000376_KS_04	उदीरितेन्द्रियः प्रेरितेन्द्रियः स्मरेण इति शेषः
sp002-000377_KS_04	प्रजापतिः ब्रह्मा स्वसुतायाम् सरस्वत्याम् अभिलाषम् अनुरागम् अकरोत्
sp002-000378_KS_04	अथ तेन प्रजापतिना विक्रियाम् इन्द्रियविकारम् निगृह्य निरुद्य अभिशप्तः सन्
sp002-000379_KS_04	एतत् फलम् दाहात्मकम् स्वकर्मफलम् अन्वभूत्
sp002-000380_KS_04	परिणेष्यतीति
sp002-000381_KS_04	इतीति च
sp002-000382_KS_04	धर्मेण धर्माख्यप्रजापतिना याचितः प्रार्थितः सः भगवान्ब्रह्मा
sp002-000383_KS_04	तपसा कारणेन तस्याम् पार्वत्याम् प्रवणीकृतः
sp002-000384_KS_04	अभिमुखीकृतः हरः शिवः यदा पार्वतीम्
sp002-000385_KS_04	परिणेष्यति उद्वक्ष्यति तदा उपलब्धसुखः प्राप्तानन्दः सन्
sp002-000386_KS_04	स्मरम् कामम् स्वेन वपुषा नियोजयिष्यति सङ्गमयिष्यति
sp002-000387_KS_04	इत्येवम् स्मरशापस्य अवधिदाम् अवसानदायिनीम् सरस्वतीम् वाचम् च आह
sp002-000388_KS_04	एवम् शापावधिम् अपि उक्तवान् इत्यर्थः
sp002-000389_KS_04	ननु तथा क्रुद्धस्य कथमीदृशी शान्तिः अत आह
sp002-000390_KS_04	वशिनः जितेन्द्रियाश्च अम्बुधराश्च अशनेः अमृतस्य च इति
sp002-000391_KS_04	उभयोः योनयः प्रभवाः
sp002-000392_KS_04	वशिपक्षे अशनि अमृतशब्दौ कोपप्रसादपरौ
sp002-000393_KS_04	अन्यत्र
sp002-000394_KS_04	वैद्युताग्नि उदकपरौ
sp002-000395_KS_04	युग्मकम्
sp002-000396_KS_04	तदिति
sp002-000397_KS_04	हेशोभने तत्तस्मात्कारणात् भवितव्यः भविष्यन्प्रियसङ्गमः यस्य यस्य तत् तथोक्तमिदम् वपुः परिरक्ष
sp002-000398_KS_04	तथाहि
sp002-000399_KS_04	रविपीतजला नदी तपात्यये प्रावृषि
sp002-000400_KS_04	प्रावृट् तपात्यये इति हलायुधः
sp002-000401_KS_04	पुनरोघेण प्रवाहेण युज्यते सङ्गच्छते हि
sp002-000402_KS_04	इत्थमिति
sp002-000403_KS_04	इत्थम् अनेन प्रकारेण अदृश्यरूपम् किमपि भूतम् कश्चित्प्राणी
sp002-000404_KS_04	युक्तेक्ष्मादावृते भूतम् प्राण्यतीते समे त्रिषु इत्यमरः
sp002-000405_KS_04	रतेः मदनदाराणाम् मरणव्यवसायबुद्धिम् मरणोद्योगबुद्धिम् मन्दीचकार
sp002-000406_KS_04	निवारयामास इत्यर्थः
sp002-000407_KS_04	मूढाल्पापटुनिर्भाग्या मन्दाः इत्यमरः
sp002-000408_KS_04	अथ कुसुमायुधबन्धुः वसन्तश्च तत्प्रत्ययात् तस्मिन्भूते विश्वासात्
sp002-000409_KS_04	प्रत्ययः अधीनशपथज्ञानविश्वासहेतुषु इत्यमरः
sp002-000410_KS_04	एनाम् रतिम् सुष्ठु चरितार्थानि पदानि येषाम् तैः वचोभिः वाक्यैः आश्वासयत्
sp002-000411_KS_04	सर्वथा ते देवताप्रसादात् प्रियसङ्गमः भविष्यति इत्यादिवचनैः अस्याः दुःखम् अपाचकार इत्यर्थः
sp002-000412_KS_04	अथेति
sp002-000413_KS_04	अथ अनन्तरम् व्यसनेन दुःखेन कृशा मदनवधूः रतिः उपप्लवान्तम् विपदवधिम्
sp002-000414_KS_04	किरणपरिक्षयेण धूसरा मलिना दिवातनस्य दिनभवस्य
sp002-000415_KS_04	सायञ्चिरम् इत्यादिना ट्युप्रत्ययः
sp002-000416_KS_04	शशिनः चन्द्रस्य लेखा प्रदोषम् रात्रिमिव परिपालयाम्बभूव प्रतीक्षाञ्चक्रे
sp002-000417_KS_04	पुष्पिताग्रावृत्तम्
sp002-000418_KS_04	अयुजि नयुगरेफतो यकारो युजि च नजौ जरगाश्च पुष्पिताग्रा इति लक्षणात्
sp002-000419_KS_04	इति श्रीमन्महामहोपाध्यायकोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp002-000420_KS_04	श्रीकालिदासकृतौ कुमारसम्भवे महाकाव्ये रतिविलापो नाम चतुर्थः सर्गः
sp002-000421_KS_06_1-15	अथेति
sp002-000422_KS_06_1-15	अथ देवदेवानुग्रहानन्तरम् गौरी पार्वती विश्वम् आत्मा स्वरूपम् यस्य इति
sp002-000423_KS_06_1-15	विश्वस्य आत्मा इति वा
sp002-000424_KS_06_1-15	विश्वात्मने शिवाय मिथः रहसि
sp002-000425_KS_06_1-15	मिथोऽन्योऽन्यम् रहस्यपि इत्यमरः
sp002-000426_KS_06_1-15	सखीम् सन्दिदेश अतिससर्ज
sp002-000427_KS_06_1-15	क्रियामात्रयोगेऽपि सम्प्रदानत्वात् चतुर्थी
sp002-000428_KS_06_1-15	किमिति
sp002-000429_KS_06_1-15	भूभृताम् नाथः हिमवान् मे मम दाता सः
sp002-000430_KS_06_1-15	प्रमाणीक्रियतामिति
sp002-000431_KS_06_1-15	दातृत्वेन प्रमाणीक्रियताम् इत्यर्थः
sp002-000432_KS_06_1-15	प्रार्थनायाम् लोट्
sp002-000433_KS_06_1-15	पित्रा दीयमानायाः परिग्रहः मम महान् अनुग्रहः इति भावः
sp002-000434_KS_06_1-15	तयेति
sp002-000435_KS_06_1-15	तया सख्या
sp002-000436_KS_06_1-15	सखीमुखेन इत्यर्थः
sp002-000437_KS_06_1-15	व्याहृतसन्देश उक्तवाचिका प्रिये हरविषये निभृता निश्चला
sp002-000438_KS_06_1-15	परमासक्ता इत्यर्थः
sp002-000439_KS_06_1-15	सा गौरी
sp002-000440_KS_06_1-15	मधौ वसन्ते निभृता स्थिरा परभृतया कोकिलया उन्मुखी मुखरा परभृतोन्मुखी
sp002-000441_KS_06_1-15	मुखशब्देन अभिभाषणव्यापारो लक्ष्यते
sp002-000442_KS_06_1-15	तथा च परभृतामुखेन व्याहरन्ती इत्यर्थः
sp002-000443_KS_06_1-15	परभृता इति क्रियाशब्दविवक्षायाम् जातेरस्त्री इति ङीष्प्रत्ययो नभवति
sp002-000444_KS_06_1-15	तया इति उपमेयस्य व्यस्तत्वात् उपमानवाचि परभृताशब्दस्य समासः सोढव्यः
sp002-000445_KS_06_1-15	अथवा भृद्भरणम्
sp002-000446_KS_06_1-15	सम्पदादित्वात् क्विप्
sp002-000447_KS_06_1-15	परैः भृत् यस्याः तया परभृता इति व्यासेन व्याख्येयम्
sp002-000448_KS_06_1-15	पदमञ्जरीकारस्तु परैर्भ्रियते इति कर्मणि क्विपमाह
sp002-000449_KS_06_1-15	चूतयष्टिः चूतशाखा इव अभ्याशे अन्तिके बभौ
sp002-000450_KS_06_1-15	सदेशाभ्याश सविध समर्याद सवेशवत्
sp002-000451_KS_06_1-15	उपकण्ठान्तिकाभ्यर्णाभ्यग्रा अपि अभितः अव्ययम्
sp002-000452_KS_06_1-15	इत्यमरः
sp002-000453_KS_06_1-15	स इति
sp002-000454_KS_06_1-15	सः प्रकृतः
sp002-000455_KS_06_1-15	शास्तीति शासनः बहुलग्रहणात्कर्तरि ल्युट्
sp002-000456_KS_06_1-15	स्मरस्य शासनः ईश्वरः तथा इति प्रतिज्ञाय
sp002-000457_KS_06_1-15	तथा करिष्यामि इति उक्त्वा इत्यर्थः
sp002-000458_KS_06_1-15	उमाम् कथमपि कृच्छ्रेण विसृज्य
sp002-000459_KS_06_1-15	तत्र गाढानुरागत्वादिति भावः
sp002-000460_KS_06_1-15	ज्योतिर्मयान् तेजोरूपान् सप्तर्षीन् अङ्गिरःप्रभृतीन् सस्मार स्मृतवान्
sp002-000461_KS_06_1-15	त इति
sp002-000462_KS_06_1-15	ते तप एव धनम् येषाम् ते तपोधनाः सप्तर्षयः प्रभामण्डलैः
sp002-000463_KS_06_1-15	तेजःपुञ्जैः व्योम आकाशम् द्योतयन्तः प्रकाशयन्तः
sp002-000464_KS_06_1-15	अरुन्धत्या सह वर्तन्ते इति सारुन्धतीकाः सन्तः
sp002-000465_KS_06_1-15	नद्युतश्च इति कप्
sp002-000466_KS_06_1-15	सपदि प्रभोः ईश्वरस्य पुरः पुरोभागे प्रादुरासन् प्रत्यक्षाः बभूवुः
sp002-000467_KS_06_1-15	इतः परम् षड्भिः श्लोकैः तानेव मुनीन् वर्णयति
sp002-000468_KS_06_1-15	आप्लुता इति
sp002-000469_KS_06_1-15	उत्किरन्ति विक्षिपन्ती इति उत्किराः
sp002-000470_KS_06_1-15	इगुपध इत्यादिना कप्रत्ययः
sp002-000471_KS_06_1-15	तीरे ये मन्दाराः कल्पवृक्षाः तेषाम् कुसुमानाम् उत्किराः वीचयः तरङ्गाः येषाम् तेषु
sp002-000472_KS_06_1-15	दिङ्नागानाम् दिग्गजानाम् मदगन्धः येषु इति तथोक्तेषु
sp002-000473_KS_06_1-15	व्योमगङ्गाप्रवाहेषु आकाशगङ्गास्रोतस्सु आप्लुताः स्नाताः
sp002-000474_KS_06_1-15	मुक्तेति
sp002-000475_KS_06_1-15	मुक्तानाम् मौक्तिकानाम् यज्ञोपवीतानि मुक्तामयानि इत्यर्थः
sp002-000476_KS_06_1-15	बिभ्रतः दधानाः
sp002-000477_KS_06_1-15	हेममयानि वल्कलानि येषाम् ते हैमवल्कलाः
sp002-000478_KS_06_1-15	रत्नमयानि अक्षसूत्राणि येषाम् ते रत्नाक्षसूत्राः
sp002-000479_KS_06_1-15	प्रव्रज्याम् प्रव्रजनम्
sp002-000480_KS_06_1-15	व्रजयजोर्भावे क्यप् इति क्यप्
sp002-000481_KS_06_1-15	आश्रिताः कल्पवृक्षाः इव स्थिताः
sp002-000482_KS_06_1-15	अत्र चतुर्थाश्रमवाचिना प्रव्रज्याशब्देन वानप्रस्थाश्रमो लक्ष्यते
sp002-000483_KS_06_1-15	जहुः परिग्रहव्रीडाम् प्राजापत्याः तपस्विनः
sp002-000484_KS_06_1-15	इति सपत्नीकत्वा अभिधानात् सुतविन्यस्तपत्नीकः तया वा अनुगतः अपि सन्
sp002-000485_KS_06_1-15	इति वानप्रस्थस्य उभयथा स्मरणात्
sp002-000486_KS_06_1-15	अध इति
sp002-000487_KS_06_1-15	अधः प्रस्थापिताश्वेन
sp002-000488_KS_06_1-15	सूर्यमण्डलोपरिवर्तित्वात् सप्तर्षिमण्डलस्य इति भावः
sp002-000489_KS_06_1-15	समावर्जितकेतुना तन्मण्डलाघातशङ्कया नामितध्वजेन सहस्ररश्मिना सूर्येण
sp002-000490_KS_06_1-15	साक्षात् स्वयमेव साक्षात् स्वयमेव सप्रणामम् उदीक्षिताः
sp002-000491_KS_06_1-15	गमनाभ्यनुज्ञादानपर्यन्तम् इत्यर्थः
sp002-000492_KS_06_1-15	भगवतः सूर्यस्यापि उपास्याः इति भावः
sp002-000493_KS_06_1-15	आसक्तेति
sp002-000494_KS_06_1-15	पुनः किंविधाः
sp002-000495_KS_06_1-15	प्रलयापदि कल्पान्तसङ्कटे आसक्तबाहुलतया
sp002-000496_KS_06_1-15	दंष्ट्रायामिति शेषः
sp002-000497_KS_06_1-15	उद्धृतया
sp002-000498_KS_06_1-15	दंष्ट्रया इति शेषः
sp002-000499_KS_06_1-15	भुवा सार्धम् धरण्या सह महावराहदंष्ट्रायाम् विश्रान्ताः
sp002-000500_KS_06_1-15	महाप्रलये अपि अविनाशिनः इत्यर्थः
sp002-000501_KS_06_1-15	सर्गेति
sp002-000502_KS_06_1-15	विश्वयोनेः ब्रह्मणः अनन्तरम् सर्गशेषस्य प्रणयनात्
sp002-000503_KS_06_1-15	ब्रह्मसृष्ठावशिष्टसृष्टेः करणाद्धेतोरित्यर्थः
sp002-000504_KS_06_1-15	पुराविद्भिः पुराणवेदिभिः व्यासादिभिः पुरातनाः धातारः इति कीर्तिताः
sp002-000505_KS_06_1-15	विश्वयोनेरिति सम्बन्धमात्रे षष्ठी
sp002-000506_KS_06_1-15	तस्यानन्तरमिति भाष्ये दर्शनात्
sp002-000507_KS_06_1-15	अपादानत्वविवक्षायाम् तु पञ्चमी
sp002-000508_KS_06_1-15	अयम् अदः शब्दः यथाशब्दावृत्तात् अनन्तरस्य इति शाबरभाष्ये दर्शनात्
sp002-000509_KS_06_1-15	तथा अथातो धर्मजिज्ञासा वेदाध्यायादनन्तरम् इति आचार्याः
sp002-000510_KS_06_1-15	कविश्च पुराणपत्त्रापगमादनन्तरम् इति
sp002-000511_KS_06_1-15	एवमन्यत्रापि द्रष्टव्यम्
sp002-000512_KS_06_1-15	प्राक्तनानामिति
sp002-000513_KS_06_1-15	प्राक्तनानाम् जन्मान्तरभवानाम् विशुद्धानाम् निर्मलानाम् परिपाकम् फलदानोन्मुखत्वम् उपेयुषाम् गतानाम्
sp002-000514_KS_06_1-15	तपसाम् फलानि उपभुञ्जानाः अपि तपस्विनः तपोनिष्ठाः
sp002-000515_KS_06_1-15	प्रारब्धभोगिनः निःस्पृहाश्च इति भावः
sp002-000516_KS_06_1-15	कुलकम्
sp002-000517_KS_06_1-15	तेषामिति
sp002-000518_KS_06_1-15	तेषाम् ऋषीणाम् मध्यगता साध्वी पतिव्रता
sp002-000519_KS_06_1-15	अत एव पत्युः वसिष्ठस्य पादयोः अर्पितेक्षणा निविष्टदृष्टिः
sp002-000520_KS_06_1-15	अरुन्धती साक्षात्प्रत्यक्षा तपःसिद्धिरिव तेषाम् एव इति शेषः
sp002-000521_KS_06_1-15	तेषाम् मध्यगते मध्यगता इति लिङ्गवचनादि साम्यात् इयम् उपमा
sp002-000522_KS_06_1-15	बहु भूयिष्ठम् बभासे भाति स्म
sp002-000523_KS_06_1-15	तामिति
sp002-000524_KS_06_1-15	ईश्वरः भगवान् ताम् अरुन्धतीम् मुनींश्च अगौरवभेदेन समानप्रतिपत्त्या अपश्यत् दृष्टवान्
sp002-000525_KS_06_1-15	न च अयम् अविवेकः इत्याह
sp002-000526_KS_06_1-15	हि यस्मात् स्त्री पुमांश्च इति एषा अनास्था स्त्रीपुंसभेदः न विवक्षितः
sp002-000527_KS_06_1-15	किन्तु सताम् साधूनाम् वृत्तम् चरित्रमेव महितम् पूज्यम्
sp002-000528_KS_06_1-15	गुणाः पुजास्थानम् गुणिषु न च लिङ्गम् न च वयः इति भावः
sp002-000529_KS_06_1-15	तदिति
sp002-000530_KS_06_1-15	तद्दर्शनात् अरुन्धतीदर्शनात् शम्भोः दारार्थम् दारार्थम् दारपरिग्रहार्थम् आदरः भूयान् बहुतरः अभूत्
sp002-000531_KS_06_1-15	ननु दाराः कुत्र उपयुज्यन्ते इत्यत्र आह
sp002-000532_KS_06_1-15	घर्म्याणाम् धर्मात् अनपेतानाम्
sp002-000533_KS_06_1-15	धर्मपथ्यर्थन्यायादनपेते इति यत्प्रत्ययः
sp002-000534_KS_06_1-15	क्रियाणाम् इज्यादीनाम् सत्यः पतिव्रताः पत्न्यः सत्पत्न्यः
sp002-000535_KS_06_1-15	पत्युर्नो यज्ञसंयोगे इति ङीप्
sp002-000536_KS_06_1-15	नकारश्च
sp002-000537_KS_06_1-15	मूलकारणम् खलु
sp002-000538_KS_06_1-15	धर्मेणेति
sp002-000539_KS_06_1-15	धर्मेण दारसञ्जिघृक्षालक्षणेनापि कर्त्रा
sp002-000540_KS_06_1-15	शर्वे ईश्वरे पार्वतीम् प्रति पदम् करोते पदम् कारिते सति
sp002-000541_KS_06_1-15	हृक्रोरन्यतरस्यामिति शर्वस्य अणिकर्तुः कर्मत्वम्
sp002-000542_KS_06_1-15	पूर्वापराधभीतस्य कामस्य मन उच्छ्वसितम्
sp002-000543_KS_06_1-15	पुनरुज्जीवनावकाशः भवतीति सप्रत्याशम् अभूत् इत्यर्थः
sp002-000544_KS_06_1-15	अथेति
sp002-000545_KS_06_1-15	अथ अनूचानाः
sp002-000546_KS_06_1-15	साङ्गवेदप्रवक्तारः
sp002-000547_KS_06_1-15	अनूचानः प्रवचने साङ्गे अधीती गुरोस्तु यः इत्यमरः
sp002-000548_KS_06_1-15	उपेयिवान् अनाश्वान् अनूचानश्च इति निपातः
sp002-000549_KS_06_1-15	प्रीत्या कण्टकिताः पुलकिताः त्वचः येषाम् ते तथोक्ताः
sp002-000550_KS_06_1-15	ते सर्वे मुनयः जगद्गुरुम् हरम् मानयित्वा पूजयित्वा इदम् वक्ष्यमाणम् ऊचुः
sp002-000551_RV_02	अथेति
sp002-000552_RV_02	अथ निशापनयनानन्तरम् यश एव धनम् यस्य स यशोधनः
sp002-000553_RV_02	कीर्ति सम्पन्नः प्रजानाम् अधिपो दिलीपः
sp002-000554_RV_02	प्रभाते प्रातःकाले जायया सुदक्षिणया
sp002-000555_RV_02	प्रतिग्राहिते स्वीकारिते गन्धमाल्ये यया सा जायाप्रतिग्राहितगन्धमाल्या
sp002-000556_RV_02	ताम् पीतम् पानमस्यास्तीति पीतः
sp002-000557_RV_02	पीतवान् इत्यर्थः
sp002-000558_RV_02	अर्श आदित्वाद् अच्प्रत्ययः
sp002-000559_RV_02	पीता गावो भुक्ता ब्राह्मणाः इति महाभाष्य प्रयोग दर्शनात्
sp002-000560_RV_02	पीतः प्रतिबद्धः वत्सो यस्यास्ताम् ऋषेर्धेनुम् वनाय वनम् गन्तुम्
sp002-000561_RV_02	मुमोच क्रियार्थोपपदे इत्यादिना चतुर्थी
sp002-000562_RV_02	जायापदसामर्थ्यात् सुदक्षिणायाः पुत्रजननयोग्यत्वमस्तीति सूचितम्
sp002-000563_RV_02	तथा च श्रुतिः पतिर्जायाम् प्रविशति गर्भो भूत्वा स मातरम्
sp002-000564_RV_02	तस्याम् पुनर्नवो भूत्वा दशमे मासि जायते
sp002-000565_RV_02	तज्जाया जाया भवति यदस्याम् जायते पुनः
sp002-000566_RV_02	इति
sp002-000567_RV_02	यशोधन इत्यनेन पुत्रवत्ताकीर्तिलोभात् राजानर्हेपि गोरक्षणे प्रवृत्त इति गम्यते
sp002-000568_RV_02	अस्मिन् सर्गे वृत्तमुपजातिः
sp002-000569_RV_02	स्यादिन्द्रवज्रा यदि तौ जगौ गः
sp002-000570_RV_02	उपेन्द्रवज्रा जतजास्ततो गौः
sp002-000571_RV_02	इत्यत्रोक्तम् केदारेण
sp002-000572_RV_02	अनन्तरोदीरितलक्ष्मभाजः पादा यदीया उपजातयस्ताः इति
sp002-000573_RV_02	तस्या इति
sp002-000574_RV_02	पांसवो दोषा आसाम् सन्तीति पांसुलाः स्वैरिण्यः
sp002-000575_RV_02	स्वैरिणी पांसुलेत्यमरः
sp002-000576_RV_02	सिध्मादिभ्यश्च इति लच्प्रत्ययः
sp002-000577_RV_02	ता न भवन्तीति अपांसुलाः तासाम् धुरि अग्रे कीर्तनीया परिगणनीया मनुष्येश्वरधर्मपत्नी
sp002-000578_RV_02	दिलीपधर्मपत्नी सुदक्षिणा खुरन्यासैः पवित्रपांसुम्
sp002-000579_RV_02	तस्याम् धेनोः मार्गम् स्मृतिः मन्वादिवाक्यम् श्रुतेर्वेदवाक्यस्य अर्थमभिधेयमिव
sp002-000580_RV_02	अन्वगच्छत् अनुसृतवती
sp002-000581_RV_02	यथा स्मृतिः श्रुतिक्षुण्णमेव अर्थमनुसरति तथा सापि गोखुरक्षुण्णमेव मार्गमनुससार इत्यर्थः
sp002-000582_RV_02	धर्मपत्नीति अत्र अश्वघासादिवत् तादर्थ्ये षष्ठीसमासः
sp002-000583_RV_02	प्रकृतिविकाराभावाभावात्
sp002-000584_RV_02	निवर्त्येति
sp002-000585_RV_02	दयालुः कारुणिकः
sp002-000586_RV_02	स्याद्दयालुः कारुणिकः इत्यमरः
sp002-000587_RV_02	स्पृहिगृहि इत्यादिना आलुच्प्रत्ययः
sp002-000588_RV_02	यशोभिः सुरभिः मनोज्ञः
sp002-000589_RV_02	सुरभिः स्यान्मनोज्ञेऽपि इति विश्वः
sp002-000590_RV_02	राजा दयिताम् निवर्त्य सौरभेयीम् कामधेनुसुताम् ताम् नन्दिनीम्
sp002-000591_RV_02	धरन्तीति धराः
sp002-000592_RV_02	पचाद्यच्
sp002-000593_RV_02	पयसाम् धराः पयोधराः स्तनाः
sp002-000594_RV_02	स्त्रीस्तनाब्दौ पयोधरा इत्यमरः
sp002-000595_RV_02	अपयोधराः पयोधराः सम्पद्यमाना भूताः पयोधरी भूताः
sp002-000596_RV_02	अभूततद्भावे च्विः
sp002-000597_RV_02	कुगतिप्रादयः इति समासः
sp002-000598_RV_02	पयोधरीभूताश्चत्वारः समुद्राः यस्यास्ताम्
sp002-000599_RV_02	अनेकमन्यपदार्थे इति अनेकपदग्रहणसामर्थ्या त्रिपदो बहुव्रीहिः
sp002-000600_RV_02	गोरूपस्य धराम् उर्वीम् वसुधामिव वसुधोर्वी वसुन्धरा इत्यमरः
sp002-000601_RV_02	जुगोप ररक्ष
sp002-000602_RV_02	भूरक्षणप्रयत्नेनेव ररक्ष इति भावः
sp002-000603_RV_02	उपू रक्षण इति धातोः कर्तरि लिट्
sp002-000604_RV_02	धेनुपक्षे पयसा दुग्धेन अधरीभूताश्चत्वारः समुद्राः यस्याः सा तथोक्ताम्
sp002-000605_RV_02	दुग्धतिरस्कृतसागरामित्यर्थः
sp002-000606_RV_02	व्रतायेति
sp002-000607_RV_02	व्रताय धेनोः अनुचरेण
sp002-000608_RV_02	न तु जीवनाय इति भावः
sp002-000609_RV_02	तेन दिलीपेन शेषोपि अवशिष्टोऽपि अनुयायिवर्गः अनुचरसङ्घः न्यषेधि निवर्तितः
sp002-000610_RV_02	शेषत्वम् सुदक्षिणापेक्षया
sp002-000611_RV_02	कथम् तर्हि आत्मरक्षणम् इत्यत आह न चेति
sp002-000612_RV_02	तस्य दिलीपस्य शरीररक्षा च अन्यतः पुरुषान्तरात् न च
sp002-000613_RV_02	हि यस्मात् मनोः प्रसूयत इति प्रसूतिः सन्ततिः स्ववीर्यगुप्ता स्वपराक्रमेण रक्षिता
sp002-000614_RV_02	न हि स्वपराक्रम निर्वाहकस्य परापेक्षेति भावः
sp002-000615_RV_02	आस्वादवद्भिरिति
sp002-000616_RV_02	सम्राट् मण्डलेश्वरः
sp002-000617_RV_02	येनेष्टम् राजसूयेन मण्डलस्येश्वरश्च यः
sp002-000618_RV_02	शास्ति यश्चाज्ञया राज्ञः स सम्राट् इत्यमरः
sp002-000619_RV_02	स राजा
sp002-000620_RV_02	आस्वादवद्भिः रसवद्भिः
sp002-000621_RV_02	तृणानाम् कवलैः ग्रासैः
sp002-000622_RV_02	कण्डूयनैः दंशानाम् वनमक्षिकाणाम् निवारणैश्च
sp002-000623_RV_02	दंशस्तु वनमक्षिकेत्यमरः
sp002-000624_RV_02	अव्याहतैः अप्रतिहतैः स्वैरगतैः स्वच्छन्दगमनैश्च तस्याः
sp002-000625_RV_02	धेन्वाः समाराधनतत्परः शुश्रूषासक्तः अभूत्
sp002-000626_RV_02	तदेव परम् प्रधानम् यस्य स तत्परः
sp002-000627_RV_02	तत्परे प्रसितासक्तौ इत्यमरः
sp002-000628_RV_02	स्थित इति
sp002-000629_RV_02	भूपतिः दिलीपः ताम् गाम् स्थिताम् सतीम् स्थितः सन्
sp002-000630_RV_02	स्थितिः ऊर्ध्वावस्थानम्
sp002-000631_RV_02	प्रयाताम् प्रस्थिताम् सतीम् उच्चलितः प्रस्थितः सन्
sp002-000632_RV_02	निषेदुषीम् निषण्णाम् सतीम् उपविष्टामित्यर्थः
sp002-000633_RV_02	भाषायाम् सदवसश्रुव इति क्वसुप्रत्ययः
sp002-000634_RV_02	उगितश्च इति ङीप्
sp002-000635_RV_02	आसनस्य बन्धे उपवेशने धीरः स्थिरः उपविष्टः सन् इत्यर्थः
sp002-000636_RV_02	जलम् आददानाम् पिबन्तीम् सतीम्
sp002-000637_RV_02	जलाभिलाषी सन् पिबन् इत्यर्थः
sp002-000638_RV_02	इत्थम् छायेव अन्वगच्छत् अनुसृतवान्
sp002-000639_RV_02	स इति
sp002-000640_RV_02	न्यस्तानि परिहृतानि चिह्नानि छत्रचामरादीनि यस्याः ताम् तथाभूतामापि
sp002-000641_RV_02	तेजोविशेषेण प्रतिभातिशयेन अनुमिताम्
sp002-000642_RV_02	सर्वथा राजैवायम् भवेत् इति अभ्यूहिताम् राज्यलक्ष्मीम् दधानः
sp002-000643_RV_02	स राजा अनाविष्कृतदानराजिः बहिरप्रकटित मदरेखः
sp002-000644_RV_02	अन्तर् मदावस्था यस्य स तथाभूतः द्विपेन्द्र इव आसीत्
sp002-000645_RV_02	लतेति
sp002-000646_RV_02	लतानाम् वल्लीनाम् वल्ली तु व्रततिर्लतेत्यमरः
sp002-000647_RV_02	तासाम् प्रतानैः कुटिलतन्तुभिः उत् उन्नमय्य ग्रथिताः बद्धाः ये केशाः तैरुपलक्षितः
sp002-000648_RV_02	इत्थम्भूतलक्षणे इति तृतीया
sp002-000649_RV_02	स राजा
sp002-000650_RV_02	अधिज्ञ्यम् आरोपितमौर्वीकम् धनुर्यस्य सः अधिज्ञ्यधन्वा सन्
sp002-000651_RV_02	धनुषश्च इति अनङादेशः
sp002-000652_RV_02	मुनिहोमधेनोः रक्षापदेशात् संरक्षणव्याजात्
sp002-000653_RV_02	वन्यान् वने भवान् दुष्टसत्त्वान् दुष्टजन्तून्
sp002-000654_RV_02	द्रव्यासुव्यवसायेषु सत्त्वमस्त्री तु जन्तुषु इत्यमरः
sp002-000655_RV_02	विनेष्यन् शिक्षयन्निव
sp002-000656_RV_02	दावम् वनम्
sp002-000657_RV_02	विचचार वने च वनवह्नौ च दवो दाव इहेष्यते इति यादवः
sp002-000658_RV_02	वने सञ्चचार इत्यर्थः
sp002-000659_RV_02	देशकालाध्वगन्तव्याः कर्मसञ्ज्ञा हि अकर्मणाम् इति दावस्य कर्मत्वम्
sp002-000660_RV_02	विसृष्टेत्यादिभिः षड्भिः श्लोकैः तस्य महामहिमतया द्रुमादयोऽपि राजोपचारम् चक्रुरित्याह
sp002-000661_RV_02	विसृष्टेति
sp002-000662_RV_02	विसृष्टाः पार्श्वानुचराः पार्श्ववर्तिनो जनाः येन तस्य
sp002-000663_RV_02	पाशभृता वरुणेन समस्य तुल्यस्य
sp002-000664_RV_02	अनेन अनुभावः सूचितः
sp002-000665_RV_02	तस्य राज्ञः पार्श्वद्रुमाः
sp002-000666_RV_02	उन्मदानाम् उत्कटमदानाम् वयसाम् खगानाम्
sp002-000667_RV_02	खगबाल्यादिनोर्वयः इत्यमरः
sp002-000668_RV_02	विरावैः आलोक शब्दम् आलोकस्य वाचकम् आलोकया इति शब्दमित्यर्थः
sp002-000669_RV_02	उदीरयामासुरिव अवदन् इव
sp002-000670_RV_02	इति उत्प्रेक्षा
sp002-000671_RV_02	मरुदिति
sp002-000672_RV_02	मरुत्प्रयुक्ताः वायुना प्रेरिताः बाललताः आरात्समीपे अभिवर्तमानम्
sp002-000673_RV_02	आराद्दूरसमीपयोरित्यमरः
sp002-000674_RV_02	मरुतः वायोः सखा मरुत्सखः अग्निः
sp002-000675_RV_02	स इव आभातीति मरुत्सखाभम्
sp002-000676_RV_02	आतश्चोपसर्ग इति कप्रत्ययः
sp002-000677_RV_02	तम् अर्च्यम् पूज्यम् तम् दिलीपम् प्रसूनैः पुष्पैः
sp002-000678_RV_02	पौरकन्याः पौराश्च ताः कन्याश्च पौरकन्याः आचारार्थैर्लाजैः आचारलाजैरिव
sp002-000679_RV_02	अवाकिरन्
sp002-000680_RV_02	तस्योपरि विक्षिप्तवत्यः इत्यर्थः
sp002-000681_RV_02	सखा हि सखायमागतम् उपचरतीति भावः
sp002-000682_RV_02	धनुर्भृत इति
sp002-000683_RV_02	धनुर्भृतोऽप्यस्य राज्ञः
sp002-000684_RV_02	एतेन भयसम्भावना दर्शिता
sp002-000685_RV_02	तथापि विशङ्कैः निर्भीकैः अन्तःकरणैः कर्तृभिः
sp002-000686_RV_02	दयया कृपारसेन आर्द्रः सिक्तः भावः अभिप्रायः यस्य तत् दयार्द्रभावम् तत् आख्यातम्
sp002-000687_RV_02	दयार्द्रभावमेतत् इति आख्यातमित्यर्थः
sp002-000688_RV_02	भावः सत्ता स्वभावाभिप्रायचेष्टात्मजन्मसु इति अमरः
sp002-000689_RV_02	तथाविधम् वपुः विलोकयन्त्यः हरिण्यः अक्ष्णाम् प्रकामविस्तारस्य अत्यन्तविशलतायाः फलम् आपुः
sp002-000690_RV_02	विमलम् कलुषीभवच्च चेतः कथयत्येव हितैषिणम् रिपुम् च इति न्यायेन
sp002-000691_RV_02	स्वान्तःकरणवृत्तिप्रामाण्यादेव विश्रब्धम् ददृशुः इत्यर्थः
sp002-000692_RV_02	स इति
sp002-000693_RV_02	स दिलीपः मारुतेन वायुना पूर्णानि पूरितानि रन्ध्राणि येषाम् तैस्तथोक्तैः
sp002-000694_RV_02	अत एव कूजद्भिः स्वनद्भिः कीचकैः वेणुविशेषैः
sp002-000695_RV_02	वेणवः कीचकास्ते स्युः ये स्वनन्ति अनिलोद्धताः इत्यमरः
sp002-000696_RV_02	उच्चैः आपादितम् सम्पादितम् वंशः सुषिरवाद्यविशेषः
sp002-000697_RV_02	वंशादिकम् तु सुषिरम् इत्यमरः
sp002-000698_RV_02	वंशस्य कृत्यम् कार्यम् यस्मिन्कर्मणि तद्यथा भवति तथा
sp002-000699_RV_02	कुञ्जेषु लतागृहेषु
sp002-000700_RV_02	निकुञ्जकुञ्जौ वा क्लीबे लतादिपिहितोदरे इत्यमरः
sp002-000701_RV_02	वनदेवताभिः उद्गीयमानम् उच्चैर्गीयमानम् स्वम् स्वकीयम् यशः कीर्तिम् शुश्राव श्रुतवान्
sp002-000702_RV_02	पृक्त इति
sp002-000703_RV_02	गिरिषु निर्झराणाम् शैलनदीप्रवाहाणाम्
sp002-000704_RV_02	प्रवाहो निर्झरो झरः इत्यमरः
sp002-000705_RV_02	तुषारैः सीकरेः
sp002-000706_RV_02	तुषारौ हिमसीकरौ इति शाश्वतः
sp002-000707_RV_02	पृक्तः सम्पृक्तः अनोकहानाम् वृक्षाणाम् आकम्पितानि ईषत्कम्पितानि यानि पुष्पाणि
sp002-000708_RV_02	तेषाम् यो गन्धः सोऽस्यास्तीति तथोक्तः
sp002-000709_RV_02	ईषत्कम्पितपुष्पगन्धवान्
sp002-000710_RV_02	एवंशीत मन्दः सुरभिः पवनः वायुः अनातपत्रम् व्रतार्थम् परिहृतच्छत्रम्
sp002-000711_RV_02	अत एव आतपक्लान्तम् आतपेन सूर्यतेजसा क्लान्तम् खिन्नम् आचारपूतम् आचारशुद्धम् तम् दिलीपम् सिषेवे
sp002-000712_RV_02	आचारपूतत्वात् स राजा जगत्पावनस्यापि पवनस्य सेव्यः आसीत् इति भावः
sp002-000713_RV_02	शशामेति
sp002-000714_RV_02	गोप्तरि रक्षके तस्मिन्राज्ञि वनम् गाहमाने प्रविशति सति वृष्ट्या विनापि
sp002-000715_RV_02	दवाग्निः शशाम
sp002-000716_RV_02	शान्तिम् प्राप
sp002-000717_RV_02	फलानाम् पुष्पाणाम् च वृद्धिः
sp002-000718_RV_02	विशिष्यत इति विशेषा
sp002-000719_RV_02	अतिशयिता आसीत्
sp002-000720_RV_02	कर्मार्थे घञ्प्रत्ययः
sp002-000721_RV_02	सत्त्वेषु जन्तुषु मध्ये
sp002-000722_RV_02	यतश्च निर्धारणमिति सप्तमी
sp002-000723_RV_02	अधिकः प्रबलो व्याघ्रादिः ऊनम् दुर्बलम् हरिणादिकम् न बबाधे
sp002-000724_RV_02	न हिनस्तिस्मा
sp002-000725_RV_02	सञ्चारेति
sp002-000726_RV_02	पल्लवस्य रागो वर्णः पल्लवरागः
sp002-000727_RV_02	रागोऽनुरागे मात्सर्ये क्लेशादौ लोहितादिषु इति शाश्वतः
sp002-000728_RV_02	स इव ताम्रा पल्लवरागताम्रा पतङ्गस्य सूर्यस्य प्रभा कान्तिः
sp002-000729_RV_02	पतङ्गः पक्षिसूयर्योः इति शाश्वतः
sp002-000730_RV_02	मुनेः धेनुश्च
sp002-000731_RV_02	दिगन्तराणि दिशाम् अवकाशान्
sp002-000732_RV_02	अन्तरमवकाशावधि परिधानान्तर्थिभेदतादर्थ्ये इत्यमरः
sp002-000733_RV_02	सञ्चारेण पूतानि शुद्धानि कृत्वा दिनान्ते सायङ्काले निलयाय आस्तमयाय
sp002-000734_RV_02	धेनुपक्षे आलयाय च
sp002-000735_RV_02	गन्तुम् प्रचक्रमे
sp002-000736_RV_02	तामिति
sp002-000737_RV_02	मध्यमलोकपालः भूपालो दिलीपः
sp002-000738_RV_02	देवतापित्रतिथीनाम् क्रिया यागश्राद्धदानानि ता एव अर्थः प्रयोजनम् यस्यास्ताम् धेनुम् अन्वक् अनुपदम् ययौ
sp002-000739_RV_02	अन्वगन्वक्षमनुगेऽनुपदम् क्लीबमव्ययम् इत्यमरः
sp002-000740_RV_02	सताम् मतेन सद्भिः सम्मान्यमानेन
sp002-000741_RV_02	मतिबुद्धि इत्यादिना वर्तमाने तः
sp002-000742_RV_02	तस्य च वर्तमाने इति षष्ठी
sp002-000743_RV_02	तेन राज्ञा उपपन्ना युक्ता सा धेनुः
sp002-000744_RV_02	सताम् मतेन अनुष्ठानेन उपपन्ना श्रद्धा आस्तिक्यबुद्धिरिव बभौ
sp002-000745_RV_02	स इति
sp002-000746_RV_02	स राजा पल्वलेभ्यः अल्पजलाशयेभ्यः उत्तीर्णानि निर्गतानि
sp002-000747_RV_02	बवराहाणाम् यूथानि कुलानि येषु तानि
sp002-000748_RV_02	बर्हाण्येषाम् सन्तीति बर्हिणः मयूराः
sp002-000749_RV_02	मयूरो बर्हिणो बर्ही इत्यमरः
sp002-000750_RV_02	फलबर्हाभ्याम् इनच्प्रत्ययो वक्तव्यः
sp002-000751_RV_02	इति मत्वर्थीय इनच्प्रत्ययः
sp002-000752_RV_02	आवासवृक्षोन्मुखाः बर्हिणाः येषु तानि श्यामायमानानि
sp002-000753_RV_02	वराहबर्हिणादिमलिनिम्ना अश्यामानि श्यामानि भवन्तीति श्यामायमानानि
sp002-000754_RV_02	लोहितादिडाज्भ्यः क्यष् इति क्यष्प्रत्ययः
sp002-000755_RV_02	वा क्यषः इति आत्मनेपदे शानच्
sp002-000756_RV_02	मृगैरध्यासिता अधिष्ठिताः शाद्वला येषु तानि
sp002-000757_RV_02	शादाः शष्पाण्येषु देशेषु सन्तीति शाद्वलाः शष्पश्यामदेशाः
sp002-000758_RV_02	शाद्वलः शादहरिते इत्यमरः
sp002-000759_RV_02	शादः कर्दमशष्पयोः इति विश्वः
sp002-000760_RV_02	नडशादाद्ड्वलच् इति ड्वलच्प्रत्ययः
sp002-000761_RV_02	वनानि पश्यन्ययौ
sp002-000762_RV_02	आपीनेति
sp002-000763_RV_02	गृष्टिः सकृत्प्रसूता गौः
sp002-000764_RV_02	सकृत्प्रसूता गौः गृष्टिः इति हलायुधः
sp002-000765_RV_02	नरेन्द्रश्च
sp002-000766_RV_02	उभौ यथाक्रमम्
sp002-000767_RV_02	आपीनमूधः
sp002-000768_RV_02	ऊधस्तु क्लीबमापीनम् इत्यमरः
sp002-000769_RV_02	आपीनस्य भारोद्वहने प्रयत्नात्प्रयासात् वपुषो गुरुत्वात् आधिक्याच्च
sp002-000770_RV_02	अञ्चिताभ्याम् चारुभ्याम् गताभ्याम् गमनाभ्याम् तपोवनादावृत्तेः पन्थास्तम् तपोवनावृत्तिपथम्
sp002-000771_RV_02	ऋक्पूरब्धू इत्यादिना समासान्तो अप्रत्ययः
sp002-000772_RV_02	अलञ्चक्रतुः भूषितवन्तौ
sp002-000773_RV_02	वसिष्ठेति
sp002-000774_RV_02	वसिष्ठधेनोः नन्दिन्याः अनुयायिनम् अनुचरम् वनान्तात् आवर्तमानम् प्रत्यागच्छन्तम् तम् दिलीपम्
sp002-000775_RV_02	वनिता जनितात्यन्तानुरागा सुदक्षिणा वनिताजनितात्यन्तानुरागायाञ्च योषिति इत्यमरः
sp002-000776_RV_02	निमेषेषु अलसा मन्दा पक्ष्मणाम् पङ्किर्यस्याः सा
sp002-000777_RV_02	निमेषरहिता सती इत्यर्थः
sp002-000778_RV_02	लोचनाभ्याम् उपोषिताभ्यामिव उपवासो भोजननिवृत्तिः
sp002-000779_RV_02	तम् कृतवद्भ्यामिव वसतेः कर्तरि क्तः
sp002-000780_RV_02	पपौ
sp002-000781_RV_02	यथा उपोषितो अतितृष्णया जलमधिकम् पिबति तद्वत् अतितृष्णया सा सुदक्षिणा दिलीपमधिकम् व्यलोकयद् इत्यर्थः
sp002-000782_RV_02	पुरस्कृतेति
sp002-000783_RV_02	वर्त्मनि मार्गे पार्थिवेन पृथिव्या ईश्वरेण दिलीपेन
sp002-000784_RV_02	तस्येश्वर इति अञ्प्रत्ययः
sp002-000785_RV_02	पुरस्कृता अग्रतः कृता
sp002-000786_RV_02	धर्मस्य पत्नी धर्मपत्नी धर्मार्थपत्नीत्यर्थः
sp002-000787_RV_02	अश्वघासादिवत्तदर्थ्ये षष्ठीसमासः
sp002-000788_RV_02	तया पार्थिवस्य धर्मपत्न्या प्रत्युद्गता अभिमुखीकृता सा धेनुः तदन्तरे तयोर्दम्पत्योर्मध्ये
sp002-000789_RV_02	दिनक्षपयोर्दिनरात्र्योः मध्यगता सन्ध्येव
sp002-000790_RV_02	विरराज
sp002-000791_RV_02	पूर्वार्धेनैव तदन्तरवर्तित्वेसिद्धे पुनः तदन्तर इति ग्रहणम्
sp002-000792_RV_02	अत्र उपमेयोपमानयोः क्रमावस्थानमात्रसादृश्यविवक्षार्थम् इति मन्तव्यम्
sp002-000793_RV_02	प्रदक्षिणीकृत्येति
sp002-000794_RV_02	अक्षतानाम् पात्रेण सह वर्तेते इति साक्षतपात्रौ तादृशौ हस्तौ यस्याः सा
sp002-000795_RV_02	सुदक्षिणा पयस्विनीम् प्रभूतक्षीराम् ताम् धेनुम् प्रदक्षिणीकृत्य प्रणम्य च
sp002-000796_RV_02	अस्याः धेनोः विशालम् शृङ्गान्तरम् शृङ्गमध्यम्
sp002-000797_RV_02	अर्थसिद्धेः कार्यसिद्धेः द्वारम् प्रवेशमार्गमिव आनर्चा अर्चयामास
sp002-000798_RV_02	अर्च पूजायाम्
sp002-000799_RV_02	अर्चतेः भौवादिकाल्लिट्
sp002-000800_RV_02	लिटि धातोरित्यादिना द्वित्वम्
sp002-000801_RV_02	तस्मात् नुड् इत्यादिना नुडागमः
sp002-000802_RV_02	वत्सेति
sp002-000803_RV_02	धेनुः
sp002-000804_RV_02	वत्सोत्सुकापि वत्से उत्कण्ठिता अपि स्तिमिता निश्चला सती
sp002-000805_RV_02	सपर्याम् पूजाम् पूजा नमस्यापतिथिः सपर्यार्चार्हणाः समा इत्यमरः
sp002-000806_RV_02	प्रत्यग्रहीत् इति हेतोः तौ दम्पती ननन्दतुः
sp002-000807_RV_02	पूजास्वीकरस्य आनन्दहेतुत्वम् आह भक्त्या इति
sp002-000808_RV_02	पूज्येषु अनुरागो भक्तिः
sp002-000809_RV_02	तया उपपन्नेषु युक्तेषु विषये तद्विधानाम्
sp002-000810_RV_02	तस्याः धेनोः विधेव विधा प्रकारो येषाम् तेषाम्
sp002-000811_RV_02	महतामित्यर्थः
sp002-000812_RV_02	प्रसादस्य चिह्नानि लिङ्गानि पूजास्वीकारादीनि पुरःफलानि
sp002-000813_RV_02	पुरोगतानि प्रत्यासन्नानि फलानि येषाम् तानि हि
sp002-000814_RV_02	अविलम्बितफलसूचकलिङ्गदर्शनात् आनन्दो युज्यते इति भावः
sp002-000815_RV_02	गुरोरिति
sp002-000816_RV_02	भुजोच्छिन्नरिपुः भुजाभ्याम् नान्येन सहायेन उच्छिन्नाः उत्कर्षेण छिन्नाः
sp002-000817_RV_02	निःशेषिताः रिपवः शत्रवः येन स तथोक्तः
sp002-000818_RV_02	दिलीपः सदारस्य दारैररुन्धत्या सह वर्तमानस्य गुरोः
sp002-000819_RV_02	उभयोरपीत्यर्थः
sp002-000820_RV_02	पादौ निपीड्य अभिवाद्य
sp002-000821_RV_02	सान्ध्यम् सन्ध्यायाम् विहितम् विधिम् अनुष्ठानम् च समाप्य
sp002-000822_RV_02	दोहावसाने निषण्णाम् आसीनाम् दोग्ध्रीमेव दोहनशीलाम् धेनुमेव
sp002-000823_RV_02	तृन् इति तृन्प्रत्ययः
sp002-000824_RV_02	पुनः भेजे सेवितवान्
sp002-000825_RV_02	भज सेवायामिति अस्मात् लिट्
sp002-000826_RV_02	भुजोच्छिन्नरिपुरित्यनेन अस्य निर्भीकत्वम् सूचितम्
sp002-000827_RV_02	दोग्ध्रीति निरुपपदप्रयोगात् अस्याः कामधुक्त्वम् गम्यते
sp002-000828_RV_02	अवधारणार्थकः अयमेवकारः अस्य कार्यान्तरप्रवृत्त्यभावम् बोधयति
sp002-000829_RV_02	तामिति
sp002-000830_RV_02	गोप्ता रक्षकः सः गृहिणीसहायः पत्नीद्वितीयस्सन्
sp002-000831_RV_02	उभावपीत्यर्थः
sp002-000832_RV_02	अन्तिके न्यस्ताः बलयः प्रदीपाश्च यस्यास्ताम् तथोक्ताम् करोपहारयोः पुंसि बलिः प्राण्यङ्गजेस्त्रियामित्यमरः
sp002-000833_RV_02	ताम् पूर्वोक्ताम् निषण्णाम् धेनुम् अन्वास्य अनूपविश्य क्रमेण सुप्ताम् अनु अनन्तरम् संविवेश सुष्वाप
sp002-000834_RV_02	प्रातः सुप्तोत्थिताम् सुप्ता च सा उत्तिथा च ताम् अनु उदतिष्ठित् उत्थितवान्
sp002-000835_RV_02	अत्र अनुशब्देन धेनुराजव्यापारयोः पौर्वापर्यमुच्यते
sp002-000836_RV_02	क्रमशब्देन तु धेनुव्यापाराणामिति न पौनरुक्त्यम्
sp002-000837_RV_02	कर्मप्रवचनीययुक्ते इति द्वितीया
sp002-000838_RV_02	इत्थमिति
sp002-000839_RV_02	इत्थमनेन प्रकारेण प्रजार्थम् सन्तानाय महिष्या समम् अभिषिक्तपत्न्या सह
sp002-000840_RV_02	कृताभिषेका महिषी इत्यमरः
sp002-000841_RV_02	व्रतम् धारयतः
sp002-000842_RV_02	महनीया पूज्या कीर्तिर्यस्य तस्य
sp002-000843_RV_02	दीनानाम् उद्धरणे दैन्यविमोचने उचितस्य परिचितस्य तस्य नृपस्य
sp002-000844_RV_02	त्रयो गुणाः आवृत्तयो येषाम् तानि त्रिगुणानि त्रिरावृत्तानि त्रिगुणितानि
sp002-000845_RV_02	सप्त दिनानि एकविंशतिदिनानि इत्यर्थः व्यतीयुः
sp002-000846_RV_02	अन्येद्युरिति
sp002-000847_RV_02	अन्येद्युरन्यस्मिन्दिने द्वाविंश दिने इत्यर्थः
sp002-000848_RV_02	सद्यःपरुत्परेरित्यादिना निपातनात् अव्ययत्वम्
sp002-000849_RV_02	अद्यात्राह्नयध पूर्वेऽह्नीत्यादौ पूर्वोत्तरापरात्
sp002-000850_RV_02	तथाधरान्यान्यतरेतरात्पूर्वेद्युरादयः इत्यमरः
sp002-000851_RV_02	मुनिहोमधेनुः
sp002-000852_RV_02	आत्मानुचरस्य नृपस्य भावमभिप्रायम् दृढभक्तित्वम् आकृतिर्मतमाकूतम् भावोऽभिप्राय आशयः इति यादवः
sp002-000853_RV_02	जिज्ञासमाना ज्ञातुमिच्छन्ति
sp002-000854_RV_02	ज्ञाश्रुस्मृदृशाम् सनः इत्यात्मनेपदम् तस्माच्छानच् प्रत्ययः
sp002-000855_RV_02	प्रपतति अस्मिन् इति प्रपातः पतनप्रदेशः गङ्गायाः प्रपातः तस्य अन्ते समीपे
sp002-000856_RV_02	निरूढानि जातानि शष्पाणि बालतृणानि यस्मिन् तत्
sp002-000857_RV_02	शष्पम् बालतृणम् घास इत्यमरः
sp002-000858_RV_02	गौरीगुरोः पार्वतीपितुः हिमवतः गह्वरम् गुहाम् आविवेश
sp002-000859_RV_02	सेति
sp002-000860_RV_02	सा धेनुः हिंस्रैः व्याघ्रादिभिः घातुकजन्तुभिः मनसापि दुष्प्रधर्षा दुर्धर्षेति हेतोः
sp002-000861_RV_02	अद्रिशोभायाम् प्रहितेक्षणेन दत्तदृष्टिना नृपेण अलक्षितम् अभ्युत्पतनम् आभिमुखेन
sp002-000862_RV_02	उत्प्लुत्स्य पतनम् यस्य सः सिंहः ताम् धेनुम् प्रसह्य हठात्
sp002-000863_RV_02	प्रसह्य तु हठार्थकम् इत्यमरः
sp002-000864_RV_02	चकर्ष किल
sp002-000865_RV_02	किलेत्यलीके
sp002-000866_RV_02	तदीयमिति
sp002-000867_RV_02	गुहानिबद्धेन प्रतिशब्देन प्रतिध्वनिना दीर्घम्
sp002-000868_RV_02	तस्याः इदम् तदीयम्
sp002-000869_RV_02	आक्रन्दितम् आर्तघोषः आर्तेष्वापन्नेषु साधोर्हितकारिणः नृपस्य दिलीपस्य नगेन्द्रसक्ताम् दृष्टिम्
sp002-000870_RV_02	रश्मिषु प्रग्रहेषु
sp002-000871_RV_02	किरणप्रग्रहौ रश्मी इत्यमरः
sp002-000872_RV_02	आदायेव गृह्यीत्वेव
sp002-000873_RV_02	निवर्तयामास
sp002-000874_RV_02	स इति
sp002-000875_RV_02	धनुर्धरः धन्वी स नृपः पाटलायाम् रक्तवर्णायाम् गवि धेन्वाम् तस्थिवांसम् संस्थितम्
sp002-000876_RV_02	क्वसुश्चेति क्वसुप्रत्ययः
sp002-000877_RV_02	केसरा अस्य सन्तीति केसरी तम् सिंहम् सानुमतः अद्रेः
sp002-000878_RV_02	धातवः गैरिकादयः तेषाम् विकारोधातुमयी
sp002-000879_RV_02	तस्याम् अधित्यकायाम् ऊर्ध्वभूमौ
sp002-000880_RV_02	उपत्यकाद्रेरासन्ना भूमिरूर्ध्वमधित्यका इत्यमरः
sp002-000881_RV_02	उपाधिभ्याम् त्यकन्नासन्नारूढयोरिति त्यकन्प्रत्ययः
sp002-000882_RV_02	तस्थिवांसम् प्रफुल्लम् विकसितम्
sp002-000883_RV_02	फुल्ल विकसन इति धातोः पचाद्यच्
sp002-000884_RV_02	लोध्राख्यम् द्रुममिव
sp002-000885_RV_02	ददर्श
sp002-000886_RV_02	प्रफुल्तमिति तकारान्तपाठे ञिफला विशरण इति धातोः कर्तरि क्तः
sp002-000887_RV_02	तिचेति अकारस्य उकारादेशः
sp002-000888_RV_02	धवलकेसरत्वात् सिंहलोध्रद्रुमयोः सादृश्यम्
sp002-000889_RV_02	तत इति
sp002-000890_RV_02	ततः सिंहदर्शनानन्तरम् मृगेन्द्रगामी सिंहगामी
sp002-000891_RV_02	शरणम् रक्षणम्
sp002-000892_RV_02	शरणम् गृहरक्षित्रोरित्यमरः
sp002-000893_RV_02	शरणम् रक्षणे गृहे इति यादवश्च
sp002-000894_RV_02	शरणे साधुः शरण्यः तत्र साधुरिति यत्प्रत्ययः
sp002-000895_RV_02	प्रसभेन बलात्कारेण उद्धृताः हताः अरयो वैरिणो येन सः नृपतिः दिलीपः
sp002-000896_RV_02	जाताभिषङ्गः जातपराभवः सन्
sp002-000897_RV_02	अभिषङ्गः पराभवे इत्यमरः
sp002-000898_RV_02	वध्यस्य वधार्हस्य
sp002-000899_RV_02	दण्डादिभ्यो यदिति यत्प्रत्ययः
sp002-000900_RV_02	मृगेन्द्रस्य सिंहस्य वधाय हननाय निषङ्गात् तूणीरात् तूणोपासङ्गतुणीरनिषङ्गा इषुधिर्द्वयोरित्यमरः
sp002-000901_RV_02	शरमुद्धर्तुमैच्छत्
sp002-000902_RV_02	इएष
sp002-000903_RV_02	वामेति
sp002-000904_RV_02	प्रहर्तुः प्रहरणशीलस्य तस्य वामेतरः दक्षिणः करः
sp002-000905_RV_02	नखप्रभाभिः भूषितानि विच्छुरितानि कङ्कस्य पक्षिविशेषस्य पत्राणि यस्य तस्मिन्
sp002-000906_RV_02	कङ्कस्तु कर्कटस्कन्धः प्रकटः कमलच्छदः कङ्कः पक्षिविशेषे स्यात् गुप्ताकारे युधिष्ठिरे इति यादव विश्वौ
sp002-000907_RV_02	सायकस्य पुङ्ख एव कर्तर्याख्ये मूलप्रदेशे
sp002-000908_RV_02	कर्तरी पुङ्ख इति यादवः
sp002-000909_RV_02	सक्ताङ्गुलिस्सन्
sp002-000910_RV_02	चित्रार्पितारम्भ इव चित्रलिखितशरोद्धरणोद्योग इव
sp002-000911_RV_02	अवतस्थे स्थितः
sp002-000912_RV_02	बाह्विति
sp002-000913_RV_02	बाह्वोः प्रतिष्टम्भेन प्रतिबन्धेन
sp002-000914_RV_02	प्रतिबन्धः प्रतिष्टम्भः इत्यमरः
sp002-000915_RV_02	विवृद्धमन्युः प्रवृद्धकोपः राजा
sp002-000916_RV_02	मन्त्रौषधाभ्याम् रुद्धवीर्यः प्रतिबद्धशक्तिः भोगीव सर्प इव
sp002-000917_RV_02	भोगी राजभुजङ्गयोरिति शाश्वतः
sp002-000918_RV_02	अभ्यर्णम् आसन्नम्
sp002-000919_RV_02	आगस्कृतम् अपराधकारिणम् अस्पृशद्भिः स्वतेजोभिः अन्तः अदह्यत
sp002-000920_RV_02	अधिक्षेपाद्यसहनम् तेजः प्राणात्ययेष्वपीति यादवः
sp002-000921_RV_02	तमिति
sp002-000922_RV_02	निगृहीता पीडिता धेनुर्येन सः सिंहः
sp002-000923_RV_02	आर्याणाम् सताम् गृह्यम् पक्ष्यम्
sp002-000924_RV_02	पदास्वैरिबाह्यापक्ष्येषु च इति क्यप्
sp002-000925_RV_02	मनुवंशस्य केतुम् चिह्नम् केतुवद्व्यावर्तकम्
sp002-000926_RV_02	सिंह इव उरुसत्त्वः महाबलः तम्
sp002-000927_RV_02	आत्मनो वृत्तौ बाहुस्तम्भनरूप व्यापारे अभूतपूर्वत्वात् विस्मितम्
sp002-000928_RV_02	कर्तरि क्तः
sp002-000929_RV_02	तम् दिलीपम् मनुष्यवाचा करणेन
sp002-000930_RV_02	पुनर्विस्माययन् विस्मयमाश्चर्यम् प्रापयन् निजगाद
sp002-000931_RV_02	स्मिङ ईषद्धसन इति धातोः णिचि वृद्धौ आयादेशे शतृप्रत्यये सति विस्माययन् इति रूपम् सिद्धम्
sp002-000932_RV_02	विस्मापयन् इति पाठे तु पुगागममात्रम् वक्तव्यम्
sp002-000933_RV_02	तच्च नित्यम् स्मयतेरिति हेतुस्मयविवक्षायामेवेति भीस्म्योर्हेतुभय इत्यात्मनेपदे विस्मापयमान इति स्यात्
sp002-000934_RV_02	यद्वा मनुष्यवाक्प्रयोज्यकर्त्री विस्मापयतेः तया सिंहो विस्मापयन् इति न्यन्ताद्वा रूपमत्र इति व्याख्येयम्
sp002-000935_RV_02	अलमिति
sp002-000936_RV_02	हे महीपाल तव श्रमेण अलम्
sp002-000937_RV_02	साध्याभावाच्छ्रमो न कर्तव्य इत्यर्थः
sp002-000938_RV_02	अलम् भूषणपर्याप्तिशक्तिवारणवाचकमित्यमरः
sp002-000939_RV_02	अत्र गम्यमानसाधनक्रियापेक्षया श्रमस्य करणत्वात् तृतीया
sp002-000940_RV_02	इतोऽस्मिन्मयि
sp002-000941_RV_02	सार्वविभक्तिकस्तसिः
sp002-000942_RV_02	प्रयुक्तमपि अस्त्रम् वृथा स्यात्
sp002-000943_RV_02	तथाहि पादपोन्मूलने शक्तिर्यस्य तत् तथोक्तम् मारुतस्य
sp002-000944_RV_02	रंहः वेगः शिलोच्चये पर्वते न मूर्च्छति न प्रसरति
sp002-000945_RV_02	कैलासेति
sp002-000946_RV_02	कैलास इव गौरम् शुभ्रम् वृषम् आरुरुक्षोः आरोढुमिच्छोः
sp002-000947_RV_02	चामीकरम् च शुभ्रम् च गौरमाहुर्मनीषिणः इति शाश्वतः
sp002-000948_RV_02	अष्टौ मूर्तयो यस्य तस्य अष्टमूर्तेः शिवस्य पादार्पणम्
sp002-000949_RV_02	पादन्यासः तदेव अनुग्रहः प्रसादः तेन पूतम् पृष्ठम् यस्य तम् तथोक्तम्
sp002-000950_RV_02	शिवः स्वस्योपरि पादम् निक्षिप्य वृषम् आरोहतीति भावः
sp002-000951_RV_02	निकुम्भमित्रम् निकुम्भसदृशम् कुम्भोदरम् नाम किङ्करम् माम् अवेहि विद्धि
sp002-000952_RV_02	पृथिवी सलिलम् तेजो वायुराकाशमेव च
sp002-000953_RV_02	सूर्याचन्द्रमसौ सोमयाजी च इत्यष्टमूर्तयः
sp002-000954_RV_02	इति यादवः
sp002-000955_RV_02	अमुमिति
sp002-000956_RV_02	पुरः अग्रतः स्थितम् अमुम् देवदारुम् पश्यसीति काकुः
sp002-000957_RV_02	असौ देवदारुः
sp002-000958_RV_02	वृषभः ध्वजे यस्य तेन शिवेन पुत्रीकृतः पुत्रत्वेन स्वीकृतः
sp002-000959_RV_02	अभूततद्भावे च्विः
sp002-000960_RV_02	यो देवदारुः स्कन्दस्य मातुः गौर्याः हेम्नः कुम्भ एव स्तनः
sp002-000961_RV_02	तस्मात् निःसृतानाम् पयसाम् अम्बूनाम् रसज्ञः स्वादज्ञः
sp002-000962_RV_02	स्कन्दपक्षे हेमकुम्भ इव स्तन इति विग्रहः
sp002-000963_RV_02	पयसाम् क्षीराणाम्
sp002-000964_RV_02	पयः क्षीरम् पयोऽम्बु च इत्यमरः
sp002-000965_RV_02	स्कन्दसमानप्रेमास्पदमिति भावः
sp002-000966_RV_02	कण्डूयमानेनेति
sp002-000967_RV_02	कदाचित् कटम् कपोलम् कण्डूयमानेन कर्षता
sp002-000968_RV_02	कण्डवादिभ्यो यक इति यक्
sp002-000969_RV_02	ततः शानच्
sp002-000970_RV_02	वन्यद्विपेन अस्य देवदारोः त्वक् उन्मथिता
sp002-000971_RV_02	अथ अद्रेः तनया गौरी
sp002-000972_RV_02	असुरास्त्रैः आलीढम् क्षतम्
sp002-000973_RV_02	सेनाम् नयतीति सेनानीः स्कन्दः
sp002-000974_RV_02	पार्वतीनन्दनस्कन्दस्सेनानीरग्निभूर्गुहः इत्यमरः
sp002-000975_RV_02	सत्सूद्विषे इत्यादिना क्विप्
sp002-000976_RV_02	तमिव
sp002-000977_RV_02	एनम् देवदारुम् शुशोच
sp002-000978_RV_02	तदेति
sp002-000979_RV_02	तत्कालः प्रभृतिः आदिः यस्मिन् कर्मणि तद्यथा भवति तथा तदाप्रभृत्येव
sp002-000980_RV_02	वनद्विपानाम् त्रासार्थम् भयार्थम् शूलभृता शिवेन
sp002-000981_RV_02	अङ्कम् समीपम् आगताः प्राप्ताः सत्त्वाः प्राणिनः वृत्तिः आहारः यस्मिन् तत्
sp002-000982_RV_02	अङ्कः समीप उत्सङ्गे चिह्ने स्थानापराधयोरिति केशवः
sp002-000983_RV_02	सिंहत्वम् विधाय
sp002-000984_RV_02	अस्मिन् अद्रिकुक्षौ गुहायाम् अहम् व्यापारितो नियुक्तः
sp002-000985_RV_02	तस्येति
sp002-000986_RV_02	परमेश्वरेण प्रदिष्टो निर्दिष्टः कालो भोजनवेला यस्याः सा उपस्थिता प्राप्ता
sp002-000987_RV_02	एषा गोरूपा शोणितपारणा रुधिरस्य व्रतान्तभोजनम्
sp002-000988_RV_02	सुरद्विषः राहोः चन्द्रमस इयम् चान्द्रमसी सुधेव क्षुधितस्य
sp002-000989_RV_02	बुभुक्षितस्य तस्य अङ्कागतसत्त्ववृत्तेः मे तृप्त्यै अलम् पर्याप्ता
sp002-000990_RV_02	नमःस्वस्ति इत्यादिना चतुर्थी
sp002-000991_RV_02	स इति
sp002-000992_RV_02	सः एवमुपायशून्यः त्वम् लज्जाम् विहाय निवर्तस्व
sp002-000993_RV_02	भवान् गुरोः दर्शिता प्रकाशिता शिष्यस्य कर्तव्या भक्तिः येन स तथोक्तः
sp002-000994_RV_02	ननु गुरुधनम् विनाश्य कथम् तत्समीपम् गच्छेयम् इत्यत आह शस्त्रेणेति
sp002-000995_RV_02	यद्रक्ष्यम् धनम् शस्त्रेण आयुधेन
sp002-000996_RV_02	शस्त्रमायुधलोहयोरिति अमरः
sp002-000997_RV_02	अशक्या रक्षा यस्य तदशक्यरक्षम्
sp002-000998_RV_02	रक्षितुमशक्यमित्यर्थः
sp002-000999_RV_02	तद्रक्ष्यम् नष्टमपि शस्त्रभृताम् यशः न क्षिणोति न हिनस्ति
sp002-001000_RV_02	अशक्यार्थेषु अप्रतिविधानम् न दोषाय इति भावः
sp002-001001_RV_02	इतीति
sp002-001002_RV_02	पुरुषाधिराजः पुरुषाणाम् अधिराजो नृपः इति इत्थम् प्रगल्भम् प्रौढम् मृगाधिराजस्य मृगनायकस्य सिंहस्य
sp002-001003_RV_02	वचः निशम्य श्रुत्वा गिरिशस्य ईश्वरस्य प्रभावात् प्रत्याहतास्त्रः
sp002-001004_RV_02	कुण्ठितास्त्रः सन् आत्मनि विषये अवज्ञाम् अवमानम् रीढावमाननावज्ञावहेलनम् असूर्क्षणम् इत्यमरः
sp002-001005_RV_02	शिथिलीचकार
sp002-001006_RV_02	तत्याज इत्यर्थः
sp002-001007_RV_02	अवज्ञातोऽहमिति निर्वेदम् न प्राप इत्यर्थः
sp002-001008_RV_02	समानेषु हि क्षत्रियाणामभिमानः न सर्वेश्वरम् प्रति इति भावः
sp002-001009_RV_02	प्रत्यब्रवीदिति
sp002-001010_RV_02	स एव पूर्वः प्रथमः भङ्गः प्रतिबन्धः यस्य स तत्पूर्वभङ्गः तस्मिन् इषुप्रयोगे
sp002-001011_RV_02	बाणप्रयोगे पत्री रोप इषुर्द्वयोरित्यमरः वितथ प्रयत्नः व्यर्थप्रयासः
sp002-001012_RV_02	अत एव वज्रम् मुमुक्षन् मोक्तुमिच्छन्
sp002-001013_RV_02	त्र्यम्बकवीक्षणेन त्रीणि अम्बकानि लोचनानि यस्य स त्र्यम्बको हरः
sp002-001014_RV_02	दृग्दृष्टिनेत्रलोचनचक्षुः नयनाम्बकेक्षणाक्षीणीति हलायुधः
sp002-001015_RV_02	तस्य वीक्षणेन जडीकृतः निष्पन्दीकृतः स्तम्भित इति यावत् वज्रपाणिरिन्द्रः
sp002-001016_RV_02	वज्रम् पाणौ यस्येति विग्रहः
sp002-001017_RV_02	प्रहरणार्थेभ्यः परे निष्ठासप्तम्यौ भवतः इति वक्तव्यमिति पाणि शब्दस्य उत्तरनिपातः
sp002-001018_RV_02	स इव स्थितः नृपः एनम् सिंहम् प्रत्यब्रवीत्
sp002-001019_RV_02	बाहुम् सवज्रम् शक्रस्य कुद्धस्य अस्तम्भयत्प्रभुः इति महाभारते
sp002-001020_RV_02	संरुद्धेति
sp002-001021_RV_02	हे मृगेन्द्र संरुद्धचेष्टस्य प्रतिबद्धव्यापारस्य मम तद्वचः कामम् हास्यम् परिहसनीयम्
sp002-001022_RV_02	यद्वचः स त्वम् मदीयेन शरीरवृत्तिम् इत्यादिकम् अहम् विवक्षुः वक्तुमिच्छुः अस्मि
sp002-001023_RV_02	तर्हि तूष्णीम् स्थीयतामित्याशङ्क्य ईश्वरकिङ्करत्वात् सर्वज्ञम् त्वाम् प्रति न हास्यमित्याह अन्तीरति
sp002-001024_RV_02	हि यस्मात् कारणात् भवान्प्राणभृताम् अन्तर्गतम् हृद्गतम् वाग्वृत्त्या बहिरप्रकाशितमेव सर्वम् भावम् वेद वेत्ति
sp002-001025_RV_02	विदो लटो वेति णलादेशः
sp002-001026_RV_02	भवान् योगेन प्रथमपुरुष प्रयोगः अतः अभिधास्ये वक्ष्यामि
sp002-001027_RV_02	वच इति प्रकृतम् कर्म सम्बध्यते
sp002-001028_RV_02	अन्ये तु ईदृग्वचनमाकर्ण्य असम्भावितार्थमेतत् इति अपहसन्ति
sp002-001029_RV_02	अतस्तत्र मौनमेव भूषणम्
sp002-001030_RV_02	त्वम् तु वाङ्मनसयोरप्येकविध एव अयमिति जानासि
sp002-001031_RV_02	अतो अभिधास्ये यद्वचोऽहम् विवक्षुः अस्मि तत् इत्यर्थः
sp002-001032_RV_02	मान्य इति
sp002-001033_RV_02	स्थावराणाम् तरुशैलादीनाम् जङ्गमानाम् मनुष्यादीनाम् च सर्गस्थितिप्रत्यवहार हेतुः
sp002-001034_RV_02	सर्गः सृष्टिः स्थितिः पालनम् प्रत्यवहारः प्रलयः तेषाम् हेतुः स ईश्वरः मे मान्यः पूज्यः
sp002-001035_RV_02	अलङ्घ्यशासन इत्यर्थः
sp002-001036_RV_02	शासनम् च सिंहत्वमङ्ङ्कागतसत्त्ववृत्ति इत्यादि उक्तरूपम्
sp002-001037_RV_02	तर्हि विसृज्य गम्यतामित्यत आह
sp002-001038_RV_02	गुरोरिति
sp002-001039_RV_02	पुरस्तात् अग्रे नश्यदिदम् आहिताग्नेः गुरोः धनम् गोरूपम् अनुपेक्षणीयम्
sp002-001040_RV_02	आहिताग्नेरिति विशेषणेन अनुपेक्षाकारणम् हविः साधनत्वम् च सूचयति
sp002-001041_RV_02	स इति
sp002-001042_RV_02	सः अङ्कागतसत्त्ववृत्तिः त्वम् मदीयेन देहेन शरीर वृत्तिम् जीवनम् निर्वर्तयितुम् प्रसीद
sp002-001043_RV_02	दिनावसाने सांयकाले उत्सुको मम माता आगमिष्यतीति उत्कण्ठितः
sp002-001044_RV_02	वबालवत्सो यस्याः सा महर्षेरियम् धेनु विसृज्यताम्
sp002-001045_RV_02	अथेति
sp002-001046_RV_02	अथ भूतेश्वरपार्श्ववर्ती अनुचरः स सिंहः गिरेः गह्वराणाम् गुहानाम्
sp002-001047_RV_02	देवखातबिले गुहा गह्वरमित्यमरः
sp002-001048_RV_02	अन्धकारम् ध्वान्तम् दंष्ट्रयोः मयूखैः कान्तिभिः शकलानि खण्डानि कुर्वन् निरस्यन्नित्यर्थः
sp002-001049_RV_02	किञ्चित् विहस्य अर्थपतिम् नृपम् भूयः बभाषे
sp002-001050_RV_02	हासकारणम् अल्पस्य हेतोर्बहुहातुमिच्छन् इत्यादिकम् वक्ष्यमाणम् द्रष्टव्यम्
sp002-001051_RV_02	एकातपत्रमिति
sp002-001052_RV_02	एकातपत्रम् एकाच्छत्रम् जगतः प्रभुत्वम् स्वामित्वम् नवम् वयः यौवनम्
sp002-001053_RV_02	इदम् कान्तम् रमणीयम् वपुश्च
sp002-001054_RV_02	इति एवम् बहु
sp002-001055_RV_02	अल्पस्य हेतोः अल्पकारणेन अल्पफलाय इत्यर्थः
sp002-001056_RV_02	षष्ठी हेतुप्रयोगे इति षष्ठी
sp002-001057_RV_02	हातुम् त्यक्तुम् इच्छन् त्वम् मे विचारे कार्याकार्यपरामर्शे मूढः मन्दः प्रतिभासि
sp002-001058_RV_02	भूतेति
sp002-001059_RV_02	तव भूतेषु अनुकम्पा कृपा चेत्
sp002-001060_RV_02	कृपा दयानुकम्पा स्यादित्यमरः
sp002-001061_RV_02	कृपैव वर्तते चेत् इत्यर्थः
sp002-001062_RV_02	त्वदन्ते तव नाशे सती इयमेका गौः
sp002-001063_RV_02	स्वस्ति क्षेममस्याः अस्तिति स्वस्तिमती भवेत्
sp002-001064_RV_02	जीवेत् इत्यर्थः
sp002-001065_RV_02	स्वस्त्याशीःक्षेमपुण्यादौ इत्यमरः
sp002-001066_RV_02	हे प्रजानाथ जीवन्पुनः पितेव प्रजाः उपप्लवेभ्यो विपभ्यः शश्वत्सदा
sp002-001067_RV_02	पुनःसदार्थयोः शश्वदित्यमरः
sp002-001068_RV_02	पासि रक्षसि
sp002-001069_RV_02	स्वप्राणव्ययेन एकधेनुरक्षणाद्वरम् जीवितेनैव शश्वत् अखिलजगत्राणमित्यर्थः
sp002-001070_RV_02	अथेति
sp002-001071_RV_02	अथ पक्षान्तरे
sp002-001072_RV_02	अथवा एका धेनुर्यस्य तस्मात्
sp002-001073_RV_02	अयम् कोपकारणोपन्यास इति विज्ञेयम्
sp002-001074_RV_02	अत एव अपराधे गवोपेक्षालक्षणे सति चण्डात् अतिकोपनात्
sp002-001075_RV_02	चण्डस्तु अत्यन्तकोपनः इत्यमरः
sp002-001076_RV_02	अत एव कृशानुः प्रतिमा उपमा यस्य तस्मात् अग्निकल्पात् गुरोः बिभेषि इति काकुः
sp002-001077_RV_02	भीत्रार्थानाम् भयहेतुरित्यपादानात्पञ्चमी
sp002-001078_RV_02	अल्पवित्तस्य धनहानिः अतिदुःसहा इति भावः
sp002-001079_RV_02	अस्य गुरोः मन्युः क्रोधः
sp002-001080_RV_02	मन्युर्दैन्ये क्रतौ क्रुधीत्यमरः
sp002-001081_RV_02	घटा इव ऊधांसि यासाम् ताः घटोध्नीः
sp002-001082_RV_02	ऊधसो अनङ् इति अनङादेशः
sp002-001083_RV_02	बहुव्रीहेरूधसो ङीष् इति ङीष्
sp002-001084_RV_02	ऊधस्तु क्लीबमापीनमित्यमरः
sp002-001085_RV_02	कोटिशः गाः स्पर्शयता प्रतिपादयता विश्राणनम् वितरणम् स्पर्शनम् प्रतिपादनमित्यमरः
sp002-001086_RV_02	भवता विनेतुम् परिहर्तुम् शक्यः
sp002-001087_RV_02	तदिति
sp002-001088_RV_02	तत्तस्मात्कारणात् कल्याणपरम्पराणाम् भोक्तारम्
sp002-001089_RV_02	कर्मणि पष्ठी
sp002-001090_RV_02	ऊर्जो बलमस्यास्तीति ऊर्जस्वलम्
sp002-001091_RV_02	ज्योत्स्नातमिस्रे त्यादिना वलच्प्रत्ययान्तो निपातः
sp002-001092_RV_02	आत्मदेहंरक्ष
sp002-001093_RV_02	ननु गामुपेक्ष्य आत्मदेहरक्षणे स्वर्गहानिः स्यादित्यत आह महीतलेति
sp002-001094_RV_02	ऋद्धम् समृद्धम् राज्यम् महीतलस्पर्शनमात्रेण भूतलसम्बन्धमात्रेण
sp002-001095_RV_02	भिन्नम् ऐन्द्रम् इन्द्रसम्बन्धि पदम् स्थानम् आहुः
sp002-001096_RV_02	स्वर्गात् न भिद्यते इत्यर्थः
sp002-001097_RV_02	एतावदिति
sp002-001098_RV_02	मृगेन्द्रे सिंहे एतावदुक्त्वा विरते गुहागतेन अस्य सिंहस्य प्रतिस्वनेन शिलोच्चयः
sp002-001099_RV_02	शैलोऽपि प्रीत्या क्षितिपालम् तमेव अर्धमुच्चैः अभाषतेव इति उत्प्रेक्षा
sp002-001100_RV_02	भाषिरित्ययम् ब्रूञ् धातोः समानार्थकत्वात् द्विकर्मकः
sp002-001101_RV_02	ब्रूञ्धातुस्तु द्विकर्मकेषु पठितः
sp002-001102_RV_02	तदुक्तम् दुह्याच्पच्दण्ड्रुधिप्रच्छिचिब्रूशासुजिमथ्मुषाम् कर्मयुक् स्यादकथितम् तथा स्यात् नीहृकृष्वहाम्
sp002-001103_RV_02	निशम्येति
sp002-001104_RV_02	देवानुचरस्य ईश्वरकिङ्करस्य सिंहस्य वाचम् निशम्य मनुष्यदेवो राजा पुनरप्युवाच
sp002-001105_RV_02	किम्भूतः सन्
sp002-001106_RV_02	तेन सिंहेन यदध्यासितम् आक्रमणम्
sp002-001107_RV_02	नपुंसके भावे क्तः
sp002-001108_RV_02	तेन कातरे अक्षिणी यस्यास्तया
sp002-001109_RV_02	बहुव्रीहौ सक्थ्यक्ष्णोः स्वाङ्गात्षच् इति षच्
sp002-001110_RV_02	षिद्गौरादिभ्यश्च इति ङीष्
sp002-001111_RV_02	किंवा वक्षतीति भीत्या एवम् स्थितया इत्यर्थः
sp002-001112_RV_02	धेन्वा निरीक्ष्यमाणः
sp002-001113_RV_02	अत एव सुतराम् दयालुः सन्
sp002-001114_RV_02	सुतरामित्यत्र द्विवचनविभज्ये त्यादिना सुशब्दात्तरप्
sp002-001115_RV_02	किमेत्तिङव्यये त्यादिना आम्प्रत्ययः
sp002-001116_RV_02	तद्धितश्चासर्वविभक्तिरिति अव्ययसञ्ज्ञा
sp002-001117_RV_02	क्षणु हिंसायामिति धातोः सम्पदादित्वात्क्विपि
sp002-001118_RV_02	गमादीनामिति वक्तव्यादनुनासिकलोपे तुगागमे सति क्षदिति रूपम् सिद्धम्
sp002-001119_RV_02	क्षतो नाशात् त्रायत इति क्षत्रः
sp002-001120_RV_02	सुबीति योगविभागात् कप्रत्ययः
sp002-001121_RV_02	तामेताम् व्युत्पत्तिम् कविरर्थतो अनुक्रामति क्षतादित्यादिना
sp002-001122_RV_02	उदग्रः उन्नतः क्षत्रस्य क्षत्रवर्णस्य शब्दो वाचकः क्षत्रशब्द इत्यर्थः
sp002-001123_RV_02	सोऽयम् क्षतात्त्रायत इति व्युत्पत्त्या भुवनेषु रूढः किल प्रसिद्धः खलु
sp002-001124_RV_02	नाश्वकर्णादिवत्केवलरूढः किन्तु पङ्कजादिवत् योगरूढ इत्यर्थः
sp002-001125_RV_02	अतः किम् इत्यत आह तस्य क्षत्र शब्दस्य विपरीतवृत्तेः
sp002-001126_RV_02	विरुद्धव्यापारस्य क्षतात्त्राणमकुर्वतः पुंसः राज्येन किम्
sp002-001127_RV_02	उपक्रोशमलीमसैः निन्दामलिनैः
sp002-001128_RV_02	उपक्रोशो जुगुप्सा च कुत्सा निन्दा च गर्हणे इत्यमरः
sp002-001129_RV_02	ज्योत्स्नातमिस्रे त्यादिना मलीमसशब्दो निपातितः
sp002-001130_RV_02	मलीमसम् तु मलिनम् कच्चरम् मलदूषितमित्यमरः
sp002-001131_RV_02	तैः प्राणैर्वा किम्
sp002-001132_RV_02	निन्दितस्य सर्वम् व्यर्थमित्यर्थः
sp002-001133_RV_02	एतेन एकातपत्रमित्यादि श्लोकद्वयोक्तम् दत्तोत्तरमिति वेदितव्यम्
sp002-001134_RV_02	कथमिति
sp002-001135_RV_02	अनुनयः क्रोधापनयः
sp002-001136_RV_02	चकारो वाकारार्थः
sp002-001137_RV_02	महर्षेरनुनयो वा अन्यासाम् पयस्विनीनाम् दोग्ध्रीणाम् गवाम् विश्राणनात् दानात्
sp002-001138_RV_02	विश्राणनम् वितरणम् स्पर्शनम् प्रतिपादनमित्यमरः
sp002-001139_RV_02	कथम् शक्यः
sp002-001140_RV_02	न शक्य इत्यर्थः
sp002-001141_RV_02	अत्र हेतुमाह इमाम् गाम् सुरभेः कामधेनोः
sp002-001142_RV_02	पञ्चमी विभक्त इति पञ्चमी
sp002-001143_RV_02	अनूनाम् अन्यूनाम् अवेहि
sp002-001144_RV_02	तर्हि कथम् परिभवो अस्याः इत्यत्राह रुद्रेति
sp002-001145_RV_02	अस्याम् गवि त्वया कर्त्रा प्रहृतम् तु प्रहारस्तु
sp002-001146_RV_02	नपुंसके भावे क्तः
sp002-001147_RV_02	रुद्रौजसा ईश्वरसामर्थ्येन
sp002-001148_RV_02	न तु तव इत्यर्थः
sp002-001149_RV_02	सप्तम्यधिकरणे च इति सप्तमी
sp002-001150_RV_02	सेयमिति
sp002-001151_RV_02	सेयम् गौः
sp002-001152_RV_02	मया निष्क्रीयते प्रत्याह्रियते अनेन परिगृहीतमिति निष्क्रयः
sp002-001153_RV_02	प्रतिशीर्षकम्
sp002-001154_RV_02	एरच् इति अच्प्रत्ययः
sp002-001155_RV_02	स्वदेहार्पणमेव निष्क्रयः तेन भवत्तः त्वत्तः
sp002-001156_RV_02	पञ्चम्यास्तसिल्
sp002-001157_RV_02	मोचयितुम् न्यायादनपेता युक्ता इत्यर्थः
sp002-001158_RV_02	धर्मपथ्यर्थे त्यादिना यत्प्रत्ययः
sp002-001159_RV_02	एवम् सति तव पारणा भोजनम् विहता न स्यात्
sp002-001160_RV_02	मुनेः क्रिया होमादिः स एवार्थः प्रयोजनम्
sp002-001161_RV_02	स च अलुप्तो भवेत्
sp002-001162_RV_02	स्वप्राणात्येनापि स्वामिगुरुधनम् संरक्ष्यमिति भावः
sp002-001163_RV_02	भवानिति
sp002-001164_RV_02	परवान् स्वामिपरतन्त्रः भवानपि
sp002-001165_RV_02	इदम् वक्ष्यमाणम् अवैति वेत्ति
sp002-001166_RV_02	शेषे प्रथम इति प्रथमपुरुषः
sp002-001167_RV_02	भवता अनुभूयते एव इत्यर्थः
sp002-001168_RV_02	कथमित्यत्राह हि यस्मात् कारणात् हि हेताववधारणे इत्यमरः
sp002-001169_RV_02	तव देवदारौ विषये महान् अधिकः यत्नः
sp002-001170_RV_02	महता प्रयत्नेन रक्ष्यते इत्यर्थः
sp002-001171_RV_02	इदम् शब्दोक्तम् अर्थम् दर्शयति स्थातुमिति
sp002-001172_RV_02	रक्ष्यम् वस्तु विनाश्य नाशम् गमयित्वा स्वयम् अक्षतेन अव्रणेन नियुक्तेन इति शेषः
sp002-001173_RV_02	नियोक्तुः स्वामिनः अग्रे स्थातुम् न शक्यम्
sp002-001174_RV_02	सर्वथा रक्ष्यम् वस्तु धेनुरूपम् अविनाश्यमेव
sp002-001175_RV_02	किमिति
sp002-001176_RV_02	किमपि किम् वा अहम् तवा अहिंस्यः अवध्यो मतश्चेत् तर्हि मे यश एव शरीरम् तस्मिन् दयालुर्भव
sp002-001177_RV_02	ननु मुख्यमुपेक्ष्य अमुख्यशरीरे कोऽभिनिवेश इत्यत्राह एकान्तेति
sp002-001178_RV_02	मद्विधानाम् मादृशनाम् विवेकिनाम् एकान्तविध्वंसिषु अवश्यविनाशिषु भौतिकेषु
sp002-001179_RV_02	पृथिव्यादिभूतविकारेषु पिण्डेषु शरीरेषु अनास्था अनपेक्षा खलु
sp002-001180_RV_02	आस्था तु आलम्बनास्थानयत्नापेक्षासु कथ्यते इति विश्वः
sp002-001181_RV_02	सम्बन्धमिति
sp002-001182_RV_02	सम्बन्धम् सख्यम्
sp002-001183_RV_02	आभाषणम् आलापः पूर्वम् कारणम् यस्य तम् आहुः
sp002-001184_RV_02	स्यात् आभाषणमालापः इत्यमरः
sp002-001185_RV_02	सः तादृक्सम्बन्धः वनान्ते सङ्गतयोः नौ आवयोः वृत्तः जातः
sp002-001186_RV_02	तत् ततः हे भूतनाथानुग शिवानुचर
sp002-001187_RV_02	एतेन तस्य महत्त्वम् सूचयति
sp002-001188_RV_02	अत एव सम्बन्धिनः मित्रस्य मे प्रणयम् याच्ञाम् प्रणयस्यात् परिचये याच्ञायाम् सौहृदेपि च इति यादवः
sp002-001189_RV_02	प्रणयास्त्वमि विश्रम्भयाच्ञाप्रेमाणः इत्यमरश्च
sp002-001190_RV_02	विहन्तुम् नार्हसि
sp002-001191_RV_02	तथेति
sp002-001192_RV_02	तथेति गाम् मुक्तवते त्यक्तवते हरये सिंहाय
sp002-001193_RV_02	कपौ सिंहे सुवर्णे च वर्णे विष्णौ हरिम् विदुः इति शाश्वतः
sp002-001194_RV_02	सद्यः तत्क्षणे प्रतिष्टम्भात् निर्बन्धात् विमुक्त बाहुः मुक्तहस्तः दिलीपः सन्यस्तशस्त्रः त्यक्तायुधः सन्
sp002-001195_RV_02	स्वदेहम् आमिषस्य मांसस्य
sp002-001196_RV_02	पललम् क्रव्यमामिषम् इत्यमरः
sp002-001197_RV_02	पिण्डम् कबलमिव उपानयत् समर्पितवान्
sp002-001198_RV_02	एतेन निर्ममत्वमुक्तम्
sp002-001199_RV_02	तस्मिन्निति
sp002-001200_RV_02	तस्मिन्क्षणे उग्रम् सिंहनिपातम् उत्पश्यतः उत्प्रेक्षमाणस्य तर्कयत इत्यर्थः
sp002-001201_RV_02	अवाङ्मुखस्य अधोमुखस्य स्यादवाङप्यधोमुखः इत्यमरः
sp002-001202_RV_02	प्रजानाम् पालयितुः राज्ञः उपरि उपरिष्टात्
sp002-001203_RV_02	उपर्युपरिष्टात् इति निपातः
sp002-001204_RV_02	विद्याधराणाम् देवताविशेषाणाम् हस्तैः मुक्ता पुष्पवृष्टिः पपात
sp002-001205_RV_02	उत्तिष्ठेति
sp002-001206_RV_02	राजा दिलीपः अमृतवदचरतीति अमृतायमानम् तत्
sp002-001207_RV_02	उपमानादाचारे इति क्यच्
sp002-001208_RV_02	ततः शानच्
sp002-001209_RV_02	उत्थितम् उत्पन्नम् हे वत्स उत्तिष्ठ इति वचो निशम्य श्रुत्वा उत्थितः सन्
sp002-001210_RV_02	अग्रतः अग्रे प्रस्रवः क्षीरस्रावो अस्यास्तीति प्रस्रविणी ताम् गाम् स्वाम् जननीमिव ददर्श
sp002-001211_RV_02	सिंहम् तु न ददर्श
sp002-001212_RV_02	तमिति
sp002-001213_RV_02	विस्मितम् आश्चर्य गतम्
sp002-001214_RV_02	कर्तरि क्तः
sp002-001215_RV_02	तम् दिलीपम् धेनुरुवाच
sp002-001216_RV_02	किमित्यत्राह हे साधो मया मायाम् उद्भाव्य कल्पयित्वा परीक्षितोऽसि
sp002-001217_RV_02	ऋषिप्रभावा अन्तकोपि मयि प्रहर्तुम् न प्रभुः न समर्थः
sp002-001218_RV_02	अन्ये हिंस्राः घातुकाः
sp002-001219_RV_02	शरारुर्घातुको हिंस्रः इत्यमरः
sp002-001220_RV_02	नमिकम्पि इत्यादिना रप्रत्ययः
sp002-001221_RV_02	किमुत सुष्ठु न प्रभव इति योज्यम्
sp002-001222_RV_02	बलवत्सुष्ठु किमुत स्वत्यतीव च निर्भरे इत्यमरः
sp002-001223_RV_02	भक्त्येति
sp002-001224_RV_02	हे पुत्र गुरौ भक्त्या मयि अनुकम्पया च
sp002-001225_RV_02	ते तुभ्यम् प्रीतास्मि
sp002-001226_RV_02	क्रियाग्रहणमपि कर्तव्यम् इति चतुर्थी
sp002-001227_RV_02	वरम् देवेभ्यो वरणीयमर्थम्
sp002-001228_RV_02	देवाद्वृते वरः श्रेष्ठे त्रिषु क्लीबम् मनाक्प्रिये इत्यमरः
sp002-001229_RV_02	वृणीष्व स्वीकुरु
sp002-001230_RV_02	तथाहि
sp002-001231_RV_02	माम् केवलानाम् पयसाम् प्रसूतिम् कारणम् नावेहि न विद्धि
sp002-001232_RV_02	किन्तु प्रसन्नाम् माम्
sp002-001233_RV_02	कामान्दोग्धीति कामदुघा
sp002-001234_RV_02	दुहः कब्घश्च इति कप्प्रत्ययः
sp002-001235_RV_02	ताम् अवेहि विद्धि
sp002-001236_RV_02	तत इति
sp002-001237_RV_02	मानितार्थी स्वहस्तार्जितो वीर इति शब्दो येन सः
sp002-001238_RV_02	एतेन दातृत्वम् दैन्यराहित्यम् च उक्तम्
sp002-001239_RV_02	स राजा हस्तौ समानीय सन्धाय
sp002-001240_RV_02	अञ्जलिम् वद्ध्वा इत्यर्थः
sp002-001241_RV_02	वंशस्य कर्तारम् प्रवर्तयितारम्
sp002-001242_RV_02	अत एव रघुकुलमिति प्रसिद्धम्
sp002-001243_RV_02	अनन्त कीर्तिम् स्थिरयशसम् तनयम् सुदक्षिणायाम् ययाचे
sp002-001244_RV_02	सन्तानेति
sp002-001245_RV_02	सा पयस्विनी गौः
sp002-001246_RV_02	सन्तानम् कामयते इति सन्तानकामः
sp002-001247_RV_02	कर्मण्यण्
sp002-001248_RV_02	तस्मै राज्ञे तथेति
sp002-001249_RV_02	काम्यते इति कामो वरः
sp002-001250_RV_02	कर्मार्थे घञ्प्रत्ययः
sp002-001251_RV_02	तम् प्रतिश्रुत्य प्रतिज्ञाय हे पुत्र मदीयम् पयः पत्रपुटे पत्रनिर्मित पात्रे
sp002-001252_RV_02	दुग्ध्वा उपभुङ्क्ष्व पिब इति तम् नृपम् आदिदेश आज्ञापितवती
sp002-001253_RV_02	वत्सस्येति
sp002-001254_RV_02	हे मातः वत्सस्य वत्सपीतस्य शेषम्
sp002-001255_RV_02	वत्सपीतावशिष्टमित्यर्थः
sp002-001256_RV_02	होम एवार्धस्तस्य विधिरनुष्ठानम्
sp002-001257_RV_02	तस्य च शेषम्
sp002-001258_RV_02	हुतावशिष्टमित्यर्थः
sp002-001259_RV_02	तव ऊधसि भवम् ऊधस्यम् क्षीरम्
sp002-001260_RV_02	शरीरावयवाच्च इति यत्प्रत्ययः
sp002-001261_RV_02	रक्षितायाः उर्व्याः वसुधायाः वसुधोर्वी वसुन्धरा इत्यमरः
sp002-001262_RV_02	षष्ठांशम् षष्ठभागमिव ऋषेरनुज्ञाम् अधिगम्य उपगम्य उपभोक्तुमिच्छामि
sp002-001263_RV_02	इत्थमिति
sp002-001264_RV_02	इत्थम् क्षितीशेन दिलीपेन विज्ञापिता वसिष्ठस्य धेनुर्नन्दिनी प्रीततरा
sp002-001265_RV_02	पूर्वम् शुश्रूषया प्रीता सम्प्रत्यनया विज्ञापनया प्रीततरा अतिसन्तुष्टा बभूव
sp002-001266_RV_02	तदन्विता तेन दिलीपेन युक्ता हैमवतात् हिमवत्सम्बन्धिनः कुक्षेः गुहायाः सकाशात्
sp002-001267_RV_02	अश्रमेण अनायासेन आश्रमम् प्रत्याययौ आगता च
sp002-001268_RV_02	तस्या इति
sp002-001269_RV_02	प्रसन्नेन्दुरिव मुखम् यस्य सः नृपाणाम् गुरुः दिलीपः प्रहर्षचिह्नैः मुखरागादिभिः अनुमितमभ्यूहितम् तस्याः धेनोः प्रसादम् अनुग्रहम्
sp002-001270_RV_02	प्रहर्षचिह्नैरेव ज्ञातत्वात् पुनरुक्तयेव वाचा गुरवे निवेद्य विज्ञाप्य पश्चात्प्रियायै शशंस
sp002-001271_RV_02	कथितवान्
sp002-001272_RV_02	कथितस्यैव कथनम् पुनरुक्तिः
sp002-001273_RV_02	न चेह तदस्ति
sp002-001274_RV_02	किन्तु चिह्नैः कथितप्रायत्वात् पुनरुक्तया इव स्थितया इत्युत्प्रेक्षा
sp002-001275_RV_02	स इति
sp002-001276_RV_02	अनिन्दितात्मा अगर्हितस्वभावः
sp002-001277_RV_02	सत्सु वत्सलः प्रेमवान् सद्वत्सलः
sp002-001278_RV_02	वत्सांसाभ्याम् कामबल इति लच्प्रत्ययः
sp002-001279_RV_02	स दिलीपः
sp002-001280_RV_02	वसिष्ठेन कृताभ्यनुज्ञः कृतानुमतिसन् वत्सस्य हुतस्य च अवशेषम् पीतहुतावशिष्टम् नन्दिन्याः स्तन्यम् क्षीरम्
sp002-001281_RV_02	शुभ्रम् मूर्तम् परिच्छिन्नम् यश इव
sp002-001282_RV_02	अतितृष्णः सन् पपौ
sp002-001283_RV_02	प्रातरिति
sp002-001284_RV_02	वशी जितेन्द्रियः
sp002-001285_RV_02	वसिष्ठः प्रातः यथोक्तस्य पूर्वोक्तस्य व्रतस्य गोसेवारूपस्य अङ्गभूता
sp002-001286_RV_02	या पारणा तस्या अन्ते प्रास्थानिकम् प्रस्थानकाले भवम्
sp002-001287_RV_02	तत्कालोचितमित्यर्थः
sp002-001288_RV_02	कालाद्ठञ इति ठञ्प्रत्ययः
sp002-001289_RV_02	यथाकथञ्चित् गुणवृत्त्या काले वर्तमानत्वात् प्रत्यय इष्यते इति वृत्तिकारोक्तिः
sp002-001290_RV_02	ईयते प्राप्यते अनेन इति अयनम् स्वस्त्ययनम् शुभावहमाशीर्वादम् प्रयुज्य
sp002-001291_RV_02	तौ दम्पती सुदक्षिणा दिलीपौ स्वाम् राजधानीम् प्रति प्रस्थापयामास
sp002-001292_RV_02	प्रदक्षिणीकृत्येति
sp002-001293_RV_02	नृपः हुतम् हविषा प्रज्वलितम्
sp002-001294_RV_02	हुतमश्नातीति हुताशः अग्निः
sp002-001295_RV_02	तम् कर्मण्यण्
sp002-001296_RV_02	भर्तुः मुनेः अनन्तरम्
sp002-001297_RV_02	प्रदक्षिणानन्तरम् इत्यर्थः
sp002-001298_RV_02	अरुन्धतीम् च सवत्साम् धेनुम् च प्रदक्षिणीकृत्य प्रगतो दक्षिणम् प्रदक्षिणम्
sp002-001299_RV_02	तिष्ठद्गुप्रभृतीनि च इति अव्ययीभावः
sp002-001300_RV_02	ततः च्विप्रत्ययः
sp002-001301_RV_02	अप्रदक्षिणम् प्रदक्षिणम् सम्पद्यमानम् कृत्वा प्रदक्षिणीकृत्य सद्भिः मङ्गलैः
sp002-001302_RV_02	प्रदक्षिणादिभिः मङ्गलाचरणैः उदग्रतरप्रभावः सन् प्रतस्थे
sp002-001303_RV_02	श्रोत्राभिरामेति
sp002-001304_RV_02	धर्मपत्नीसहितः सहिष्णुः व्रतादिदुःखसहनशीलः स नृपः
sp002-001305_RV_02	श्रोत्राभिरामध्वनिना श्रवणोत्सवस्वनेन अनुद्घातेन पाषाणाद्यप्रतिहतेन
sp002-001306_RV_02	सुखः सुखकरः तेन रथेन स्वेन पूर्णेन सफलेन मनोरथेनेव मार्गमध्वानम् ययौ
sp002-001307_RV_02	मनोरथपक्षे ध्वनिः श्रुतिः
sp002-001308_RV_02	अनुद्घातः प्रतिबन्धनिवृत्तिः
sp002-001309_RV_02	तमिति
sp002-001310_RV_02	अदर्शनेन प्रवासनिमित्तेन आहितौत्सुक्यम् जनितदर्शनोत्कण्ठम्
sp002-001311_RV_02	प्रजार्थेन सन्तानार्थेन व्रतेन नियमेन कर्शितम् अङ्गम् यस्य तम् नवोदयम् नवाभ्युदयम्
sp002-001312_RV_02	तम् दिलीपम् प्रजाः तृप्तिम् अनाप्नुवद्भिः अतिगृध्रुभिः नेत्रैः ओषधीनाम् नाथम् चन्द्रमिव पपुः
sp002-001313_RV_02	अत्याशया ददृशुः इत्यर्थः
sp002-001314_RV_02	चन्द्रपक्षे अदर्शनम् कलाक्षयनिमित्तम्
sp002-001315_RV_02	प्रजार्थम् लोकहितार्थम्
sp002-001316_RV_02	व्रतम् देवताभ्यः कलादाननियमः तम् च सोमम् पपुर्देवाः पर्यायेणानुपूर्वशः इति व्यासः
sp002-001317_RV_02	उदयम् अविर्भावः
sp002-001318_RV_02	अन्यत्समानम्
sp002-001319_RV_02	पुरन्दरेति
sp002-001320_RV_02	पुरम् पुरीम् असुराणाम् दारयतीति पुरन्दरः शक्रः
sp002-001321_RV_02	पुरुहूतः पुरन्दरः इत्यमरः
sp002-001322_RV_02	पूसर्वयोर्दारिसहोरिति खच्
sp002-001323_RV_02	वाचम् यमपुरन्दरौ च इति मुमागमो निपातितः
sp002-001324_RV_02	तस्य श्रीरिव श्रीर्यस्य स नृपः पौरैः अभिनन्द्यमानः
sp002-001325_RV_02	उत्पताकमुच्छ्रितध्वजम्
sp002-001326_RV_02	पताका वैजयन्ती स्यात् केतनम् ध्वजमस्त्रियाम् इत्यमरः
sp002-001327_RV_02	पुरम् प्रविश्य भुजङ्गेन्द्रेण समानसारे तुल्यबले सारो बले स्थिरांशे च न्याय्ये क्लीबम् वरे त्रिषु इत्यमरः
sp002-001328_RV_02	भुजे भूयः भूमेः धुरम् आसंसञ्ज स्थापितवान्
sp002-001329_RV_02	अथेति
sp002-001330_RV_02	अथ द्यौः सुरवर्त्म
sp002-001331_RV_02	द्यौः स्वर्गसुरवर्त्मनोः इति विश्वः
sp002-001332_RV_02	अत्रेर्महर्षर्नयनाभ्याम् समुत्थम् उत्पन्नम् आतश्चोपसर्गे इति कप्रत्ययः
sp002-001333_RV_02	तद्ज्योतिरिव चन्द्रमिव ऋक्षेशः स्यात् अत्रिनेत्रप्रसूतः इति हलायुधः
sp002-001334_RV_02	चन्द्रस्य अत्रिनेत्रोद्भूतत्वम् उक्तम् हरिवंशे
sp002-001335_RV_02	नेत्राभ्याम् वारि सुस्राव दशधा द्योतयद्दिशः
sp002-001336_RV_02	तम् गर्भम् दशधा हृष्टा दिशो देव्यो दधुस्ततः
sp002-001337_RV_02	इत्यादिकम् तत्र द्रष्टव्यम्
sp002-001338_RV_02	सुरसरित् गङ्गा वह्निना निष्ठ्यूतम् क्षिप्तम्
sp002-001339_RV_02	नुत्तनुन्नास्तनिष्ठ्यूत विद्धक्षिप्तेरिताः समाः इत्यमरः
sp002-001340_RV_02	ऐशम् तेजः स्कन्दमिव
sp002-001341_RV_02	अत्र रामायणम् ते गत्वा पर्वतम् राम कैलासम् धातुमण्डितम् अग्निम् नियोजयामासुः पुत्रार्थम् सर्वदेवताः
sp002-001342_RV_02	देवकार्यमिदम् देव समाधत्स्व हुताशन शैलपुत्र्याम् महातेजो गङ्गायाम् तेज उत्सृज
sp002-001343_RV_02	देवतानाम् प्रतिज्ञाय गङ्गामभ्येत्य पावकः गर्भम् धारय वै देवि देवतानामिदम् प्रियम्
sp002-001344_RV_02	इत्येतद्वचनम् श्रुत्वा दिव्यम् रूपमधारयत् स तस्या महिमाम् दृष्ट्वा समन्तादवशीर्यत
sp002-001345_RV_02	समन्ततस्तु ताम् देवीम् अभ्यषिञ्चत पावकः सर्वस्रोतांसि पूर्णानि गङ्गाया रघुनन्दन
sp002-001346_RV_02	इत्यादि
sp002-001347_RV_02	राज्ञी सुदक्षिणा नरपतेर्दिलीपस्य कुलभूत्यै सन्ततिलक्षणायै गुरुभिः महद्भिः
sp002-001348_RV_02	लोकपालानाम् अनुभावैः तेजोभिः अभिनिविष्टम् अनुप्रविष्टम् गर्भम् आधत्त
sp002-001349_RV_02	दधौ इत्यर्थः
sp002-001350_RV_02	अत्र मनुः अष्टानांलोकपालानाम् वपुर्धारयते नृपः इति
sp002-001351_RV_02	अत्र आधत्त इत्यनेन स्त्रीकर्तृकधारणमात्रमुच्यते
sp002-001352_RV_02	मालिनी वृत्तमेतत्
sp002-001353_RV_02	ननमयययुतेयम् मालिनी भोगिलोकैः इति लक्षणात्
sp002-001354_RV_02	इति महामहोपाध्यायकोलाचलमल्लिनाथसूरीविरचितया सञ्जीविनीसमाख्यया व्याख्यया समेतो
sp002-001355_RV_02	महाकविश्रीकालिदासकृतौ रघुवंशे महाकाव्ये नन्दिनीवरप्रदानो नाम द्वितीयः सर्गः
sp002-001356_RV_05	तमिति
sp002-001357_RV_05	विश्वजिति विश्वजिन्नामके अध्वरे यज्ञे
sp002-001358_RV_05	यज्ञः सवोऽध्वरो यागः इत्यमरः
sp002-001359_RV_05	निःशेषम् यथा तथा विश्राणितम् दत्तम्
sp002-001360_RV_05	श्रणु दाने चुरादिः
sp002-001361_RV_05	कोशानाम् अर्थराशीनाम् जातम् समूहो येन तम् तथोक्तम्
sp002-001362_RV_05	कोशोऽस्त्री कुड्मले खड्गपिधाने अर्थौघदिव्ययोरित्यमरः
sp002-001363_RV_05	जातम् जनिसमूहयोरिति शाश्वतः
sp002-001364_RV_05	एतेन कौत्सस्य अनवसरप्राप्तत्त्वम् सूचयति
sp002-001365_RV_05	तम् क्षितीशम् रघुम् उपात्तविद्यः लब्धविद्यः वरतन्तोः शिष्यः कौत्सः
sp002-001366_RV_05	ऋषिः ऋष्यन्धक इत्यादिना अण् इञोऽपवादः
sp002-001367_RV_05	गुरुदक्षिणार्थी सन्
sp002-001368_RV_05	पुष्करादिभ्यो देशे इत्यत्र अर्थाच्च असन्निहिते तदन्ताच्च इति इनिः
sp002-001369_RV_05	अप्रत्याख्येय इति भावः
sp002-001370_RV_05	प्रपेदे प्राप
sp002-001371_RV_05	अस्मिन्सर्गे वृत्तमुपजातिः
sp002-001372_RV_05	लक्षणम् तु स्यादिन्द्रवज्रा यदि तौ जगौ गः
sp002-001373_RV_05	उपेन्द्रवज्रा जतजास्ततो गौ
sp002-001374_RV_05	अनन्तरोदीरितलक्ष्मभाजौ पादौ यदीया उपजातयस्ताः इति लक्षणात्
sp002-001375_RV_05	स इति
sp002-001376_RV_05	अनर्घशीलः अमूल्यस्वभावः
sp002-001377_RV_05	असाधारणस्वभाव इत्यर्थः
sp002-001378_RV_05	मूल्ये पूजाविधावर्गः
sp002-001379_RV_05	शीलम् स्वभावे सद्वृत्ते इति च अमरः
sp002-001380_RV_05	यशसा कीर्त्या
sp002-001381_RV_05	प्रकाशत इति प्रकाशः
sp002-001382_RV_05	पचाद्यच्
sp002-001383_RV_05	अतिथिषु साधुः आतिथेयः
sp002-001384_RV_05	पथ्यतिथिवसतीति ढञ्प्रत्ययः
sp002-001385_RV_05	स रघुः
sp002-001386_RV_05	हिरण्यस्य विकारो हिरण्मयम्
sp002-001387_RV_05	दाण्डिनायने इत्यादिना निपातः
sp002-001388_RV_05	वीतहिरण्मयत्वात् अपगतसुवर्णपात्रत्वात्
sp002-001389_RV_05	यज्ञस्य सर्वस्वदक्षिणाकत्वादिति भावः
sp002-001390_RV_05	मृण्मये मृद्विकारे पात्रे
sp002-001391_RV_05	अर्घार्थमिदम् अर्घ्यम्
sp002-001392_RV_05	पादार्घाभ्याम् चेति यत्प्रत्ययः
sp002-001393_RV_05	पूजार्थम् द्रव्यम् निधाय श्रुतेन शास्त्रेण प्रकाशम् प्रसिद्धम्
sp002-001394_RV_05	श्रुतम् शास्त्रावधृतयोरित्यमरः
sp002-001395_RV_05	प्रकाशोति प्रसिद्धेपि इत्यमरः
sp002-001396_RV_05	अतिथिम् अभ्यागतम् कौत्सम्
sp002-001397_RV_05	अतिथिर्ना गृहागते इत्यमरः
sp002-001398_RV_05	प्रत्युज्जगाम
sp002-001399_RV_05	तमिति
sp002-001400_RV_05	विधिज्ञः शास्त्रज्ञः
sp002-001401_RV_05	अकरणे प्रत्यवायभीरुरित्यर्थः
sp002-001402_RV_05	मानधनाग्रयायि मान एव धनम् येषाम् तेषाम् मानधनानाम् अग्रयायि
sp002-001403_RV_05	अग्रेसरः रघुः
sp002-001404_RV_05	कृत्यवित् कार्यज्ञः
sp002-001405_RV_05	आगमनप्रयोजनमवश्यम् प्रष्टव्यमिति कृत्यवित्
sp002-001406_RV_05	विशाम्पतिः मनुजेश्वरः
sp002-001407_RV_05	द्वौ विशौ वैश्यमनुजौ इत्यमरः
sp002-001408_RV_05	विष्टरभाजम् आसनगतम्
sp002-001409_RV_05	उपविष्टमित्यर्थः
sp002-001410_RV_05	विष्टरो विटपी दर्भमुष्टिः पीठाद्यमासनम् इत्यमरः
sp002-001411_RV_05	वृक्षासनयोर्विष्टर इति निपातः
sp002-001412_RV_05	तम् तपोधनम् कौत्सम् विधिवत् विध्यर्हम् यथाशास्त्रमित्यर्थः
sp002-001413_RV_05	तदर्हमिति वतिप्रत्ययः
sp002-001414_RV_05	अर्चयित्वा आरात्समीपे
sp002-001415_RV_05	आराद्दूरसमीपयोरित्यमरः
sp002-001416_RV_05	कृताञ्जलिः सन् इति वक्ष्यमाणप्रकारेण उवाच
sp002-001417_RV_05	अप्यग्रणीरिति
sp002-001418_RV_05	हे कुशाग्रबुद्धे सूक्ष्मबुद्धे
sp002-001419_RV_05	कुशाग्रीयमतिः प्रोक्तः सूक्ष्मदर्शी च यः पुमान् इति हलायुधः
sp002-001420_RV_05	मन्त्रकृताम् मन्त्रस्रष्टृणाम्
sp002-001421_RV_05	सुकर्मपापमन्त्रेत्यादिना क्विप्
sp002-001422_RV_05	ऋषीणाम् अग्रणीः श्रेष्ठः ते तव गुरुः कुशल्यपि क्षेमवान्किम् अपिः प्रश्ने
sp002-001423_RV_05	गर्हासमुच्चयप्रश्नशङ्कासम्भावनास्वपि इत्यमरः
sp002-001424_RV_05	यतः यस्माद्गुरोः त्वया अशेषम् ज्ञानम् लोकेन उष्णरश्मेः सूर्यात् चैतन्यम् प्रबोधः इव
sp002-001425_RV_05	आप्तम् स्वीकृतम्
sp002-001426_RV_05	कायेनेति
sp002-001427_RV_05	कायेन उपवासादिकृच्छ्रचान्द्रायणादिना वाचा वेदपाठेन मनसा गायत्रीजपादिनापि करणेन
sp002-001428_RV_05	वासवस्य इन्द्रस्य धैर्यम् लुम्पति भिनत्तीति वासवधैर्यलोपि
sp002-001429_RV_05	स्वपदापहारशङ्काजनकमित्यर्थः
sp002-001430_RV_05	यत्तपः शश्वत् असकृत्
sp002-001431_RV_05	मुहुः पुनःपुनः शश्वत् अभीक्ष्णमसकृत्समाः इत्यमरः
sp002-001432_RV_05	सम्भृतम् सञ्चितम् महर्षेः वरतन्तोः त्रिविधम् वाङ्मनःकायजम् तत्तपः
sp002-001433_RV_05	अन्तरायैः विघ्नैः इन्द्रप्रेषिताप्सरःशापादिभिः व्ययम् नाशम् नापाद्यते कच्चित्
sp002-001434_RV_05	न नीयते किम्
sp002-001435_RV_05	कच्चित् कामप्रवेदने विघ्नोन्तरायः प्रत्यूह इति चामरः
sp002-001436_RV_05	आधारेति
sp002-001437_RV_05	आधारबन्धप्रमुखैः आलवालनिर्माणादिभिः प्रयत्नैरुपायैः
sp002-001438_RV_05	आधार आलवालेऽम्बुबन्धेऽधिकरणेऽपि च इति विश्वः
sp002-001439_RV_05	सुतेभ्यो निर्गतो विशेषोऽतिशयो यस्मिन्कर्मणि तत्तथा सुतनिर्विशेषम् अवैषम्यम् यथा तथा इत्यर्थतः
sp002-001440_RV_05	संवर्धितानाम् श्रमच्छिदाम् श्रमापनोदकानाम् वः युष्माकम् आश्रमपादपानाम् आश्रमस्थ वृक्षाणाम् वाय्वादिः
sp002-001441_RV_05	आदिग्रहणात् दवानल मत्तगजादिः उपप्लवः बाधकः न कच्चित् नास्ति किम्
sp002-001442_RV_05	क्रियेति
sp002-001443_RV_05	क्रियानिमित्तेषु अनुष्ठानसाधनेष्वपि कुशेषु मुनिभिः वत्सलत्वात् मृगस्नेहात् अभग्नकामा अप्रतिहतेच्छा
sp002-001444_RV_05	तेषाम् मुनीनाम् अङ्का एव शय्याः तासु च्युतानि नाभिनालानि यस्याः सा तथोक्ता
sp002-001445_RV_05	नालो नालमथास्त्रियाम् इत्यमरः मृगीणाम् प्रसूतिः सन्ततिः अनघा अव्यसना कच्चित्
sp002-001446_RV_05	अनपायिनी किम् इत्यर्थः
sp002-001447_RV_05	दुःखैनोव्यसनेषु अघमिति यादवः
sp002-001448_RV_05	ते हि व्यालभयात् दशरात्रमङ्क एव धारयन्ति
sp002-001449_RV_05	निर्वर्त्यत इति
sp002-001450_RV_05	यैः तीर्थजलैः नियमाभिषेकः नित्यस्नानम् निर्वर्त्यते निष्पाद्यते
sp002-001451_RV_05	येभ्यः जलेभ्यः
sp002-001452_RV_05	उद्धृत्येति शेषः
sp002-001453_RV_05	पितॄणाम् अग्निष्वात्तादीनाम् निवापाञ्जलयः तर्पणाञ्जलयः
sp002-001454_RV_05	पितृदानम् निवापः स्यात् इत्यमरः
sp002-001455_RV_05	निर्वर्त्यन्ते
sp002-001456_RV_05	उञ्छेषु प्रकीर्णोद्धृतधान्येषु उञ्छो नाम प्रकीर्णानाम् धान्यानाम् एकैकशः उद्धरणम्
sp002-001457_RV_05	षष्ठैः षष्ठभागैः पालकत्वात् राजग्राह्यैः अङ्कितानि सैकतानि पुलिनानि येषाम् तानि तथोक्तानि
sp002-001458_RV_05	वः युष्माकम् तानि तीर्थजलानि शिवानि भद्राणि कच्चित्
sp002-001459_RV_05	अनुपप्लवानि किम् इत्यर्थः
sp002-001460_RV_05	उञ्छो धान्यांशकादानम् कणिशाद्यर्जनम् शिलमिति यादवः
sp002-001461_RV_05	षष्ठाष्टमाभ्याम् ञ च इति षष्ठशब्दात् भागार्थे अन्प्रत्ययः
sp002-001462_RV_05	अतएव अपूरणार्थत्वात् पूर्णगुणेत्यादिना न षष्ठीसमासप्रतिषेधः
sp002-001463_RV_05	सिकता येषु सन्ति इति सैकतानि
sp002-001464_RV_05	सिकताशर्कराभ्याम् च इति अण्
sp002-001465_RV_05	नीवारेति
sp002-001466_RV_05	कालेषु योग्यकालेषु उपपन्नानाम् आगतानाम् अतिथीनाम् कल्प्याः भागा यस्य तत्तथोक्तम्
sp002-001467_RV_05	वने भवम् वन्यम्
sp002-001468_RV_05	शरीरस्थितेः जीवनस्य साधनम् वः युष्माकम्
sp002-001469_RV_05	पच्यत इति पाकः फलम्
sp002-001470_RV_05	धान्यमिति यावत्
sp002-001471_RV_05	नीवारस्य पाकः
sp002-001472_RV_05	तृणधान्यम् तदादि नीवारपाकादि आदिशब्दात् शामाकादिधान्यसङ्ग्रहः
sp002-001473_RV_05	जनपदेभ्य आगतैः जानपदैः
sp002-001474_RV_05	तत आगतः इति अण् प्रत्ययः
sp002-001475_RV_05	कडङ्गरम् बुसम् अर्हन्तीति कडङ्गरीयाः
sp002-001476_RV_05	कडङ्गरदक्षिणात् छ च इति छप्रत्ययः
sp002-001477_RV_05	कडङ्गरो बुसम् क्लीबे धान्यत्वचि तुषः पुमान् इत्यमरः
sp002-001478_RV_05	तैः गोमहिषादिभिः नामृश्यते कच्चित्
sp002-001479_RV_05	न भक्ष्यते किम् इत्यर्थः
sp002-001480_RV_05	अपीति
sp002-001481_RV_05	किञ्च त्वम् प्रसन्नेन महर्षिणा वरतन्तुना सम्यक् विनीय शिक्षयित्वा
sp002-001482_RV_05	विद्यामुपदिश्येत्यर्थः
sp002-001483_RV_05	गृहाय गृहस्थाश्रमम् प्रवेष्टुम्
sp002-001484_RV_05	क्रियार्थोपपदेत्यादिना चतुर्थी
sp002-001485_RV_05	अनुमतोपि अनुज्ञातः किम्
sp002-001486_RV_05	हि यस्मात्कारणात् ते तव सर्वेषाम् आश्रमाणाम् ब्रह्मचर्यवानप्रस्थयतीनाम् उपकारे क्षमम् शक्तम्
sp002-001487_RV_05	क्षमम् शक्ते हिते त्रिषु इत्यमरः
sp002-001488_RV_05	द्वितीयम् आश्रमम् गार्हस्थ्यम् सङ्क्रमितुम् प्राप्तुम् अयम् कालो हि
sp002-001489_RV_05	विद्याग्रहणानन्तर्यात् तस्य इति भावः
sp002-001490_RV_05	कालसमयवेलासु तुमन् इति तुमन् प्रत्ययः
sp002-001491_RV_05	सर्वोपकारक्षमम् इत्यत्र मनुः यथा मातरमाश्रित्य सर्वे जीवन्ति जन्तवः
sp002-001492_RV_05	वर्तन्ते गृहिणम् तद्वत् आश्रित्येतर आश्रमाः इति
sp002-001493_RV_05	तवेति
sp002-001494_RV_05	अर्हतः पूज्यस्य प्रशस्तस्य
sp002-001495_RV_05	अर्हः प्रशंसायाम् इति शतृप्रत्ययः
sp002-001496_RV_05	तव अभिगमेन आगमनमात्रेण मे मम मनः न तृप्तम् न तुष्टम्
sp002-001497_RV_05	किन्तु नियोगक्रियया आज्ञाकरणेन उत्सुकम् उत्कण्ठम्
sp002-001498_RV_05	तत्परे प्रसितासक्ताविष्टार्थोद्युक्त उत्सुक इत्यमरः
sp002-001499_RV_05	प्रसितोत्सुकाभ्याम् तृतीया च इति सप्तम्यर्थे तृतीया
sp002-001500_RV_05	शासितुर्गुरोः आज्ञयापि आज्ञयावा आत्मना स्वतो वा
sp002-001501_RV_05	प्रकृत्यादिभ्य उपसङ्ख्यानमिति तृतीया
sp002-001502_RV_05	माम् सम्भावयितुम् बहूकर्तुम् वनात्प्राप्तोऽसि
sp002-001503_RV_05	गुर्वर्थम् वा स्वार्थम् वा त्वादागमनमित्यर्थः
sp002-001504_RV_05	इतीति
sp002-001505_RV_05	अर्घ्यपात्रेण मृण्मयपात्रेण अनुमितः व्ययः सर्वस्वत्यागः यस्य तस्य रघोः
sp002-001506_RV_05	इति उक्तप्रकाराम् उदाराम् औदार्ययुक्तामपि गाम् वाचम्
sp002-001507_RV_05	मनो नियोगक्रियया उत्सुकम् मे इत्येवम् रूपाम्
sp002-001508_RV_05	स्वर्गेषु पशुवाग्वज्रदिङ्गनेत्रघृणिभूजले
sp002-001509_RV_05	लक्ष्यदृष्ट्या स्त्रियाम् पुंसि गौः इत्यमरः
sp002-001510_RV_05	निशम्य श्रुत्वा वरतन्तुशिष्यः कौत्सः स्वार्थोपपत्तिम् स्वकार्यसिद्धिम् प्रति दुर्बलाशः सन्
sp002-001511_RV_05	मृण्मयपात्रदर्शनात् शिथिलमनोरथः सन् तम् रघुम् इति वक्ष्यमाणप्रकारेण अवोचत्
sp002-001512_RV_05	उक्तवान्
sp002-001513_RV_05	सर्वत्रेति
sp002-001514_RV_05	हे राजन् त्वम् सर्वत्र नः अस्माकम् वार्तम् स्वास्थ्यम् अवेहि जानीहि
sp002-001515_RV_05	वार्तम् फल्गुन्यरोगे च इत्यमरः
sp002-001516_RV_05	वार्तम् पाटवमारोग्यम् भव्यम् स्वास्थ्यमनामयम् इति यादवः
sp002-001517_RV_05	न चैतदाश्चर्यमित्याह नाथ इति
sp002-001518_RV_05	त्वयि नाथे ईश्वरे सति प्रजानाम् अशुभम् दुःखम् कुतः
sp002-001519_RV_05	तथाहि
sp002-001520_RV_05	अर्थान्तरम् न्यस्यति सूर्य इत्यादिना
sp002-001521_RV_05	सूर्ये तपति प्रकाशमाने सति तमिस्रा तमस्ततिः
sp002-001522_RV_05	तमिस्रम् तिमिरम् रोगे तमिस्रा तु तमस्ततौ
sp002-001523_RV_05	कृष्णपक्षनिशायाम् च इति विश्वः
sp002-001524_RV_05	तमिस्रमिति पाठे तु तमिस्रम् तिमिरम्
sp002-001525_RV_05	तमिस्रम् तिमिरम् तमः इत्यमरः
sp002-001526_RV_05	लोकस्य जनस्य
sp002-001527_RV_05	लोकस्तु भुवने जन इत्यमरः
sp002-001528_RV_05	दृष्टेः आवरणाय आवरणम् कर्तुम् कथम् कल्पेत
sp002-001529_RV_05	सम्पद्येत न कल्पेत इत्यर्थः
sp002-001530_RV_05	दृष्टिमावरीतुम् नालमित्यर्थः
sp002-001531_RV_05	कृपेः अलमर्थत्वात् तद्योगे नमः स्वस्ति इत्यादिना चतुर्थी
sp002-001532_RV_05	अलमिति पर्याप्त्यर्थग्रहणमिति भगवान्भाष्यकारः
sp002-001533_RV_05	तृपिच सम्पेद्यमाने चतुर्थीति वक्तव्यात्
sp002-001534_RV_05	तवार्हत इत्यादिना यदुक्तम् तन् न चित्रमित्याह
sp002-001535_RV_05	भक्तिरिति
sp002-001536_RV_05	प्रतीक्ष्येषु पूज्येषु
sp002-001537_RV_05	पूज्यः प्रतीक्ष्यः इत्यमरः
sp002-001538_RV_05	भक्तिरनुरागविशेषः ते तव कुलोचिता कुलाभ्यस्ता
sp002-001539_RV_05	अभ्यस्तेऽप्युचितम् न्याय्यम् इति यादवः
sp002-001540_RV_05	हे महाभाग सार्वभौम तया भक्त्या पूर्वान् अतिशेषे अतिवर्तसे
sp002-001541_RV_05	किन्तु सर्वत्र वार्तम् चेत् तर्हि कथम् खिन्न इव दृश्यसे अत आह
sp002-001542_RV_05	व्यतीतेति
sp002-001543_RV_05	अहम् व्यतीतकालः अतिक्रान्तकालः सन् अर्थिभावात् याचकत्वात् त्वाम् अभ्युपेतः प्राप्तवानस्मि इति मे विषादः क्लेशः
sp002-001544_RV_05	शरीरेति
sp002-001545_RV_05	हे नरेन्द्र तीर्थे सत्पात्रे प्रतिपादिता दत्त ऋद्धिः समृद्धिः येन तथोक्तः सन्
sp002-001546_RV_05	योनौ जलावतारे च मन्त्र्याद्यष्टादशस्वपि
sp002-001547_RV_05	पुण्यक्षेत्रे तथा पात्रे तीर्थम् स्यात् दर्शनेष्वपि
sp002-001548_RV_05	इति हलायुधः
sp002-001549_RV_05	शरीरमात्रेण तिष्ठन्
sp002-001550_RV_05	आरण्यकाः अरण्ये भवाः मनुष्याः मुनिप्रमुखाः
sp002-001551_RV_05	अरण्यान्मनुष्य इति उञ्प्रत्ययः
sp002-001552_RV_05	तैरुपात्ता फलमेव प्रसूतिर्यस्य सः स्तम्बेन काण्डेन अवशिष्टः
sp002-001553_RV_05	प्रकृत्यादित्वात् तृतीया
sp002-001554_RV_05	नीवार इव
sp002-001555_RV_05	आभासि शोभसे प्रकाशसे इत्यर्थः
sp002-001556_RV_05	स्थान इति
sp002-001557_RV_05	भवान् एकनराधिपः सन् सार्वभौमः सन्
sp002-001558_RV_05	मखजम् यज्ञजन्यम्
sp002-001559_RV_05	न विद्यते किञ्चन यस्य सोकिञ्चनः दरिद्रः
sp002-001560_RV_05	मयूरव्यंसकादित्वात् तत्पुरुषः
sp002-001561_RV_05	तस्य भावस्तत्त्वम् अकिञ्चनत्वम् निर्धनत्वम् व्यनक्ति प्रकटयति
sp002-001562_RV_05	स्थाने युक्तम्
sp002-001563_RV_05	युक्ते द्वे साम्प्रतम् स्थाने इत्यमरः
sp002-001564_RV_05	तथाहि सुरैः देवैः पर्यायेण प्रथमाम् पिबतेवह्निर् द्वितीयाम् पिबते रविः
sp002-001565_RV_05	इति सोमोत्पत्तिविहितक्रमेण इत्यर्थः
sp002-001566_RV_05	पीतस्य हिमांशोश्चन्द्रमसः हिमांशुश्चन्द्रमाश्चन्द्रः इत्यमरः
sp002-001567_RV_05	कलाक्षयः वृद्धेः उपचयात् श्लाघ्यतरो हि वरः खलु
sp002-001568_RV_05	मणिः शालो शाणोल्लीढः समयविजयी हेतिनिहतो मदक्षीणो नागः शरदि सरितः श्यानपुलिनाः
sp002-001569_RV_05	कलाशेषश्चन्द्रः सुरतमृदिता बालवनिता तनिम्ना शोभन्ते गलितविभवाश्चार्थिषु नृपाः
sp002-001570_RV_05	इति न्यायादितिभावः
sp002-001571_RV_05	अत्र कामन्दकः धर्मार्थम् क्षीणकोशस्य क्षीणत्वमपि शोभते
sp002-001572_RV_05	सुरैः पीतावशेषस्य कृष्णपक्षे विधोरिव इति
sp002-001573_RV_05	तदिति
sp002-001574_RV_05	तत्तस्मात् कारणात् अन्यकार्यः
sp002-001575_RV_05	प्रयोजनान्तररहितः अहम् अन्यतस्तावत् पदान्यान्तरादेव यावत्तावच्च साकल्येऽवधौ मानेऽवधारणे इत्यमरः
sp002-001576_RV_05	उर्वर्धम् उरुधनम् आहर्तुम् आर्जितुम् यतिष्ये उद्योक्ष्ये
sp002-001577_RV_05	ते तुभ्यम् स्वस्ति शुभमस्तु
sp002-001578_RV_05	नमःस्वस्ति इत्यादिना चतुर्थी
sp002-001579_RV_05	तथाहि
sp002-001580_RV_05	चातकोऽपि
sp002-001581_RV_05	धरणीपतितम् तोयम् चातकानाम् रुजाकरम् इति हेतोः अनन्यगतिकोऽपीत्यर्थः
sp002-001582_RV_05	निर्गलितः अम्बु एव गर्भो यस्य तम् शरद्धनम् शरन्मेघम् नार्दति न याचते
sp002-001583_RV_05	अर्द गतौ याचने च इति धातुः
sp002-001584_RV_05	याचनार्थे रणेऽर्दनमिति यादवः
sp002-001585_RV_05	एतावदिति
sp002-001586_RV_05	एतावत् एतावन्मात्रम् वाक्यम् उक्त्वा प्रतियातुम् कामो यस्य तम् प्रतियातुकामम् तुम् काममनसोरपीति मकारलोपः
sp002-001587_RV_05	महर्षेः वरतन्तोः शिष्यम् कौत्सम् नृपतिः रघुः निषिध्य निवार्य
sp002-001588_RV_05	हे विद्वन् त्वया गुरवे प्रदेयम् वस्तु किम् किमात्मकम् कियत् किम् परिमाणकम् वा
sp002-001589_RV_05	इति एवम् तम् कौत्सम् अन्ययुङ्क्ता अपृच्छत्
sp002-001590_RV_05	प्रश्नोऽनुयोगः पृच्छा च इत्यमरः
sp002-001591_RV_05	तत इति
sp002-001592_RV_05	ततः अनन्तरम् यथावत् यथार्हम्
sp002-001593_RV_05	अर्हार्थे वतिप्रत्ययः
sp002-001594_RV_05	विहिताध्वराय विधिवदनुष्ठितयज्ञाय
sp002-001595_RV_05	सदाचाराय इत्यर्थः
sp002-001596_RV_05	स्मयावेशविवर्जिताय गर्वाभिनिवेशशून्याय
sp002-001597_RV_05	अनुद्धताय इत्यर्थः
sp002-001598_RV_05	वर्णानाम् ब्राह्मणादीनाम् आश्रमाणाम् ब्रह्मचर्यादीनाम् च गुरवे नियामकाय
sp002-001599_RV_05	वर्णाः स्युः ब्राह्मणादयः इत्यमरः
sp002-001600_RV_05	ब्रह्मचारी गृही वानप्रस्थो भिक्षुश्चतुष्टये आश्रमोऽस्त्री इत्यमरः
sp002-001601_RV_05	वर्णाश्रमाणाम् सर्वकार्यनिर्वाहकाय इत्यर्थः
sp002-001602_RV_05	तस्मै रघवे विचक्षणः विद्वान् वर्णी ब्रह्मचारी
sp002-001603_RV_05	वर्णिनो ब्रह्मचारिण इत्यमरः
sp002-001604_RV_05	वर्णात् ब्रह्मचारिणीति इनिप्रत्ययः
sp002-001605_RV_05	सः कौत्सः प्रस्तुतम् प्रकृतम् आचचक्षे
sp002-001606_RV_05	कथयामास
sp002-001607_RV_05	समाप्तेति
sp002-001608_RV_05	समाप्तविद्येन मया महर्षिः गुरुदक्षिणायै गुरुदक्षिणास्वीकारार्थम् विज्ञापितोऽभूत्
sp002-001609_RV_05	स च गुरुः चिराय चिरात् अस्खलितोपचाराम् ताम् दुष्कराम् मे भक्तिमेव पुरस्तात्प्रथमम् अगणयत् सङ्ख्यातवान्
sp002-001610_RV_05	भक्त्यैव सन्तुष्टः किम् दक्षिणय इत्युक्तवान् इत्यर्थः
sp002-001611_RV_05	अथवा भक्तिमेव ताम् दक्षिणाम् अगणयत् इति योज्यम्
sp002-001612_RV_05	निर्बन्धेति
sp002-001613_RV_05	निर्बन्धेन प्रार्थनातिशयेन सञ्जातरुषा सञ्जातक्रोधेन गुरुणा
sp002-001614_RV_05	वरतन्तुना अर्थकार्श्यम् अर्थदारिद्र्यम् अचिन्तयित्वा अविचार्य अहम्
sp002-001615_RV_05	वित्तस्य धनस्य चतस्रः दश च कोटीः चतुर्दशकोटीः मे मह्यम्
sp002-001616_RV_05	आहर आनय इति विद्यापरिसङ्ख्यया विद्यासङ्ख्यानुसारेण इव उक्तः
sp002-001617_RV_05	अत्र मनुः अङ्गानि वेदाश्चत्वारो मीमांसा न्यायविस्तरः
sp002-001618_RV_05	पुराणम् धर्मशास्त्रम् च विद्या ह्येताश्चतुर्दश
sp002-001619_RV_05	इति
sp002-001620_RV_05	सोऽहमिति
sp002-001621_RV_05	सोऽहम् सपर्याविधिभाजनेन अर्घ्यपात्रेण भवन्तम् प्रभुशब्द एव शेषो यस्य तम् मत्वा निःस्वम् निश्चित्य इत्यर्थः
sp002-001622_RV_05	श्रुतनिष्क्रयस्य विद्यामूल्यस्य अल्पेतरत्वात् अतिमहत्त्वात् सम्प्रति उपरोद्धुम् निर्बन्धुम् नाभ्युत्सहे
sp002-001623_RV_05	न सोढवानस्मि
sp002-001624_RV_05	इत्थमिति
sp002-001625_RV_05	द्विजराजकान्तिः चन्द्रकान्तिः
sp002-001626_RV_05	द्विजराजः शशधरो नक्षत्रेशः क्षपाकरः इत्यमरः
sp002-001627_RV_05	तस्मात्सोमो राजा नो ब्राह्मणानाम् इति श्रुतेः
sp002-001628_RV_05	द्विजराजकान्तित्वेन अर्थावाप्तिवैराग्यम् वारयति
sp002-001629_RV_05	एनसः पापात् निवृत्ता इन्द्रियवृत्तिः यस्य सः
sp002-001630_RV_05	जगदेकनाथः रघुः वेदविदाम् वरेण श्रेष्ठेन द्विजेन कौत्सेन इत्थमावेदितः निवेदितः सन्
sp002-001631_RV_05	एनम् कौत्सम् भूयः पुनः जगाद
sp002-001632_RV_05	गुर्वर्थमिति
sp002-001633_RV_05	श्रुतस्य शास्त्रस्य पारम् अन्तम् दृष्टवान् श्रुतपारदृश्वा
sp002-001634_RV_05	दृशेः क्वनिप् इति क्वनिप् प्रत्ययः
sp002-001635_RV_05	गुर्वर्थम् गुरुदक्षिणार्थम् यथा तथा अर्थी याचकः
sp002-001636_RV_05	विशेषणद्वयेनापि अस्य अप्रत्याख्येयत्वमाह
sp002-001637_RV_05	रघोः सकाशात् कामम् मनोरथम् अनवाप्य अप्राप्य वदान्यान्तरम् दात्रन्तरम् गतः
sp002-001638_RV_05	स्युः वदान्यस्थूललक्ष दानशौण्डा बहुप्रदे इत्यमरः
sp002-001639_RV_05	इत्येवम् रूपस्य परीवादस्य अपवादस्य नवो नूतनः अवतारः आविर्भावः मे मा भूत् मास्तु
sp002-001640_RV_05	रघोरिति स्वनामग्रहणम् सम्भावितत्व द्योतनार्थम्
sp002-001641_RV_05	तथा च सम्भावितस्य चाकीर्तिः मरणादतिरिच्यते इति भावः
sp002-001642_RV_05	स इति
sp002-001643_RV_05	सः त्वम् महिते पूजिते प्रशस्ते प्रसिद्धे मदीये मत्सम्बन्धिनि अग्न्यगारे त्रेताग्निशालायाम्
sp002-001644_RV_05	चतुर्थोऽग्निरिव वसन् द्वित्राणि द्वे त्रीणि वा अहानि दिनानि
sp002-001645_RV_05	सङ्ख्ययाव्येत्यादिना बहुव्रीहिः
sp002-001646_RV_05	बहुव्रीहौ सङ्ख्येये डजबहुगणादिति डच्प्रत्ययः समासान्तः
sp002-001647_RV_05	सोढुमर्हसि
sp002-001648_RV_05	हे अर्हन् मान्य त्वदर्थम् तव प्रयोजनम् साधयितुम् यावद्यते यतिष्ये
sp002-001649_RV_05	यावत्पुरानिपातयोर्लट् इति भविष्यदर्थे लट्
sp002-001650_RV_05	तथेति
sp002-001651_RV_05	अग्रजन्मा ब्राह्मणः प्रतीतः प्रीतः सन् ख्याते हृष्टे प्रतीत इत्यमरः
sp002-001652_RV_05	तस्य रघोः अवितथम् अमोघम् सङ्गरम् प्रतिज्ञाम्
sp002-001653_RV_05	अथ प्रतिज्ञाजि संविदापत्सु सङ्गरः इत्यमरः
sp002-001654_RV_05	तथेति प्रत्यग्रहीत्
sp002-001655_RV_05	अङ्गीचकार ताम् गिरम् इति केचित्पठन्ति
sp002-001656_RV_05	रघुरपि गाम् भूमिम् आत्तसाराम् गृहीतधनाम् अवेक्ष्य कुबेरात् अर्थम् धनम् निष्क्रष्टुम् आहर्तुम् चकमे इयेष
sp002-001657_RV_05	वसिष्ठेति
sp002-001658_RV_05	वसिष्ठस्य यन्मन्त्रेण उक्षणम् अभिमन्त्र्य प्रोक्षणम् तज्जात् प्रभावात् सामर्थ्याद्धेतोः
sp002-001659_RV_05	उदन्वदाकाशमहीधरेषु समुद्राकाशपर्वतेषु मरुत्सखस्य
sp002-001660_RV_05	मरुतः सखेति षष्ठीतत्पुरुषः बहुव्रीहौ समासान्तासम्भावात्
sp002-001661_RV_05	ततो वायुसहायस्य इति लभ्यते
sp002-001662_RV_05	वारीणाम् वाहको वलाहकः
sp002-001663_RV_05	पृषोदरादित्वात्साधुः
sp002-001664_RV_05	वबयोरभेदात् बलाहकः
sp002-001665_RV_05	तस्येव मेघस्येव तद्रथस्य गतिः सञ्चारः न विजघ्ने न विहता हि
sp002-001666_RV_05	अथेति
sp002-001667_RV_05	अथ प्रदोषे रजनीमुखे
sp002-001668_RV_05	तत्काले यानारोहणविधानात्
sp002-001669_RV_05	प्रदोषो रजनीमुखम् इत्यमरः
sp002-001670_RV_05	धीरः प्रयतः रघुः
sp002-001671_RV_05	समन्ताद्भवः सामन्तः राजमात्रमिति सम्भावनयैव मनीषयैव कैलासनाथम् कुबेरम्
sp002-001672_RV_05	तरसा बलेन जिगीषुः जेतुमिच्छुः सन्
sp002-001673_RV_05	कल्पितम् सज्जितम् शस्त्रम् गर्भे यस्य तम् रथमधिशिश्ये
sp002-001674_RV_05	रथे शयितवान् इत्यर्थः
sp002-001675_RV_05	अधिशीङ्स्थासाम् कर्मेति कर्मत्वम्
sp002-001676_RV_05	प्रातरिति
sp002-001677_RV_05	प्रातः प्रयाणाभिमुखाय तस्मै रघवे कोषगृहे नियुक्ताः अधिकृताः भाण्डागारिकाः
sp002-001678_RV_05	सविस्मयाः सन्तः कोषगृहस्य भाण्डागारस्य मध्ये नभस्तः आकाशात् पञ्चम्यास्तसिल्प्रत्ययः
sp002-001679_RV_05	पतिताम् हिरण्मयीम् सुर्वणमयी
sp002-001680_RV_05	दाण्डिनायनेत्यादिना निपातनात् साधुः
sp002-001681_RV_05	वृष्टिम् शशंसुः कथयामासुः
sp002-001682_RV_05	तमिति
sp002-001683_RV_05	भूपतिः रघुः
sp002-001684_RV_05	अभियास्यमानात् अभिगमिष्यमाणात् कुबेरात् लब्धम्
sp002-001685_RV_05	वज्रेण कुलिशेन भिन्नम् लूनम् सुमेरोः पादमिव प्रत्यन्तपर्वतमिव स्थितम्
sp002-001686_RV_05	शृङ्गमिति क्वचित्पाठः
sp002-001687_RV_05	पादाः प्रत्यन्तपर्वताः इत्यमरः
sp002-001688_RV_05	तम् भासुरम् भास्वरम्
sp002-001689_RV_05	भञ्जभासमिदो घुरच्
sp002-001690_RV_05	इति घुरच्प्रत्ययः
sp002-001691_RV_05	हेमराशिम् समस्तमेव कृत्स्नमेव कौत्साय दिदेश ददौ
sp002-001692_RV_05	न तु चतुर्दशकोटिमात्रमिति एवकारार्थः
sp002-001693_RV_05	जनस्येति
sp002-001694_RV_05	तौ अर्थिदातारौ द्वावपि साकेतनिवासिनः अयोध्यावासिनः
sp002-001695_RV_05	साकेतः स्यादयोध्यायाम् कोसला नन्दिनी च सा इति यादवः
sp002-001696_RV_05	जनस्य अभिनन्द्यसत्त्वौ स्तुत्यव्यवसायौ अभूताम्
sp002-001697_RV_05	द्रव्यासुव्यवसायेषु सत्त्वमस्त्री तु जन्तुषु इत्यमरः
sp002-001698_RV_05	कौ द्वौ
sp002-001699_RV_05	गुरुप्रदेयात् अधिके अतिरिक्तद्रव्ये निःस्पृहोऽर्थी
sp002-001700_RV_05	अर्थिकामात् अर्थिमनोरथात् अधिकम् प्रददातीति तथोक्तः
sp002-001701_RV_05	प्रे दाज्ञः इति कप्रत्ययः
sp002-001702_RV_05	नृपश्च
sp002-001703_RV_05	अथेति
sp002-001704_RV_05	अथ धनप्रदानान्तरम् प्रीतमनाः हृष्टमानसः महर्षिः कौत्सः सम्प्रस्थितः सन्
sp002-001705_RV_05	प्रस्थास्यमानः सन् आशंसायाम् भूतवच्च इति भविष्यदर्थे क्तः
sp002-001706_RV_05	उष्ट्राणाम् क्रमेलकानाम् वामीनाम् बडबानाम् च शतैर्वाहितार्थम् प्रापितधनम् आनतपूर्वकायम्
sp002-001707_RV_05	विनयेननम्रमित्यर्थः
sp002-001708_RV_05	प्रजेश्वरम् रघुम् करेण स्पृशन् वाचमुवाच
sp002-001709_RV_05	किमिति
sp002-001710_RV_05	वृत्ते राजवृत्ते न्यायेनार्जनमर्थस्य वर्धनम् पालनम् तथा
sp002-001711_RV_05	सत्पात्रे प्रतिपत्तिश्च राजवृत्तम् चतुर्विधम्
sp002-001712_RV_05	इति कामन्दकः
sp002-001713_RV_05	तस्मिन्वृत्ते स्थितस्य प्रजानाम् अधिपतेः नृपस्य भूः भूमिः कामान्सूते इति कामसूर्यदि
sp002-001714_RV_05	सत्सूद्विषद्रुह इत्यादिना क्विप्
sp002-001715_RV_05	अत्र कामप्रसवने किम् चित्रम्
sp002-001716_RV_05	न चित्रमित्यर्थः
sp002-001717_RV_05	किन्तु तव प्रभावः महिमातु अचिन्तनीयः
sp002-001718_RV_05	चिन्तितुमशक्यः
sp002-001719_RV_05	येन त्वया द्यौरपि मनीषितम् अभिलषितम् दुग्धा
sp002-001720_RV_05	दुहेर्द्विकर्मकत्वात् अप्रधानेकर्मणि क्तः
sp002-001721_RV_05	प्रधानकर्मण्याख्येये लादीनाहुर्द्विकर्मणाम्
sp002-001722_RV_05	अप्रधाने दुहादीनाम् ण्यन्ते कर्तुश्च कर्मणः
sp002-001723_RV_05	इति स्मरणात्
sp002-001724_RV_05	आशास्यमिति
sp002-001725_RV_05	सर्वाणि करितुरगराज्यादीनि श्रेयांसि कल्याणानि अधिजग्मुषः
sp002-001726_RV_05	प्राप्तवतः ते तव अन्यत् पुत्रातिरिक्तम् आशास्यम् आशीःसाध्यम् पुनरुक्तभूतम्
sp002-001727_RV_05	सर्वम् सिद्धमित्यर्थः
sp002-001728_RV_05	किन्तु ईड्यम् स्तुत्यम् भवन्तम् भवतः पितेव दिलीप इव आत्मगुणानुरूपम्
sp002-001729_RV_05	त्व तुल्यगुणमित्यर्थः
sp002-001730_RV_05	पुत्रम् लभस्व प्राप्नुहि
sp002-001731_RV_05	इत्थमिति
sp002-001732_RV_05	अग्रजन्मा ब्राह्मणः
sp002-001733_RV_05	अग्रजन्मा द्विजे श्रेष्ठे भ्रातरि ब्रह्मणि स्मृतः इति विश्वः
sp002-001734_RV_05	इत्थम् अनेन प्रकारेण राज्ञे रघवे आशिषम् आशीर्वादम् प्रयुज्य दत्त्वा
sp002-001735_RV_05	गुरोर्वरतन्तोः सकाशम् समीपम् प्रतीयाय प्राप
sp002-001736_RV_05	राजापि
sp002-001737_RV_05	जीवलोकः प्रणिसमूहः
sp002-001738_RV_05	जीवः प्राणिनि गीष्पतौ इति विश्वः
sp002-001739_RV_05	अर्कात् सूर्यात् आलोकम् प्रकाशमिव
sp002-001740_RV_05	चैतन्यमिति पाठे ज्ञानम्
sp002-001741_RV_05	आलोकौ दर्शनोद्योतौ इत्यमरः
sp002-001742_RV_05	तस्मात् ऋषेः आशु शीघ्रम् सुतम् पुत्रम् लेभे प्राप
sp002-001743_RV_05	ब्राह्म इति
sp002-001744_RV_05	तस्य रघोः देवी महिषी देवी कृताभिषेकायाम् इत्यमरः
sp002-001745_RV_05	ब्राह्मे तस्येदमित्यण् ब्रह्मदेवताके अभिजिन्नामके मुहूर्ते किल ईषदसमाप्तम् कुमारम् कुमारकल्पम् स्कन्दसदृशम्
sp002-001746_RV_05	ईषदसमाप्तौ इत्यादिना कल्पप्प्रत्ययः
sp002-001747_RV_05	कुमारम् पुत्रम् सुषुवे
sp002-001748_RV_05	किलेति सम्भावनायाम्
sp002-001749_RV_05	वार्तासम्भाव्ययोः किल इत्यमरः
sp002-001750_RV_05	कुमारो बालके स्कन्दे इति विश्वः
sp002-001751_RV_05	अतः ब्राह्ममुहूर्तोत्पन्नत्वात् पिता रघुः ब्रह्मणः विधेरेव नाम्ना तम् आत्मजन्मानम् पुत्रम् अजम् अजनामकम् चकार
sp002-001752_RV_05	अजो हरौ हरे कामे विधौ छागे रघोः सुते इति विश्वः
sp002-001753_RV_05	रूपमिति
sp002-001754_RV_05	ओजस्वि तेजस्वि बलिष्ठम् वा
sp002-001755_RV_05	ओजस्तेजसि धातूनाम् अवष्टम्भप्रकाशयोः
sp002-001756_RV_05	ओजो बले च दीप्तौ च इति विश्वः
sp002-001757_RV_05	रूपम् वपुः
sp002-001758_RV_05	अथ रूपम् नपुंसकम्
sp002-001759_RV_05	स्वभावाकृतिसौन्दर्यवपुषि श्लोकशब्दयोरिति विश्वः
sp002-001760_RV_05	तदेव पैतृकमेव
sp002-001761_RV_05	वीर्यम् शौर्यम् तदेव
sp002-001762_RV_05	नैसर्गिकम् स्वाभाविकम् उन्नतत्वम् तदेव
sp002-001763_RV_05	तादृगेव इत्यर्थः
sp002-001764_RV_05	कुमारो बालकः
sp002-001765_RV_05	प्रवर्तितः उत्पादितो दीपः प्रदीपात् स्वोत्पादकदीपादिव
sp002-001766_RV_05	स्वात् स्वकीयात् पूर्वादिभ्यो नवभ्यो वा इति स्माद्भावा भावो वैकल्पिकत्वात्
sp002-001767_RV_05	कारणात् जनकात् न बिभिदे भिन्नो नाभूत्
sp002-001768_RV_05	सर्वात्मना तादृश एव अभूत् इत्यर्थः
sp002-001769_RV_05	उपात्तेति
sp002-001770_RV_05	गुरुभ्यः विधिवत् यथाशास्त्रम् उपात्तविद्यम् लब्धविद्यम्
sp002-001771_RV_05	यौवनस्य उद्भेदात् आविर्भावाद्धेतोः विशेषेण अतिशयेण कान्तम् सौम्यम् तम् अजम् प्रति साभिलाषा अपि श्रीः
sp002-001772_RV_05	धीरा स्थिरोन्नतचित्ता स्थिरा चित्तोन्नतिर्या तु तद्धैर्यमिति सञ्ज्ञितम् इति भूपालः
sp002-001773_RV_05	कन्या पितुरिव
sp002-001774_RV_05	गुरोः रघोः अनुज्ञाम् आज्ञाम् आचकाङ्क्षे इयेष
sp002-001775_RV_05	यौवराज्यार्हो अभूत् इत्यर्थः
sp002-001776_RV_05	अनुज्ञाशब्दात् पितृपारतत्र्यम् उपमासामर्थ्यात् पाणिग्रहणयोग्यता च ध्वन्यते
sp002-001777_RV_05	अथेति
sp002-001778_RV_05	अथ स्वसुर्भगिन्याः इन्दुमत्याः स्वयंवरार्थम् कुमारस्य अजस्य आनयने उत्सुकेन
sp002-001779_RV_05	क्रथकैशिकानाम् विदर्भदेशानाम् ईश्वरेण स्वामिना भोजेन राज्ञा आप्तः हितः दूतः रघवे विसृष्टः प्रेषितः
sp002-001780_RV_05	क्रियामात्रयोगेऽपि चतुर्थी
sp002-001781_RV_05	तमिति
sp002-001782_RV_05	असौ रघुः तम् भोजम् श्लाघ्यसम्बन्धम् अनूचानत्वादिगुणयोगात् स्पृहणीयसम्बन्धम् विचिन्त्य विचार्य पुत्रम् च दारक्रियायोग्यदशम्
sp002-001783_RV_05	विवाहयोग्यवयसम् विचिन्त्य ससैन्यमेनम् पुत्रम् अयम् ऋद्धाम् समृद्धाम् विदर्भाधिपस्य भोजस्य राजधानीम् पुरीम् प्रति प्रस्थापयामास
sp002-001784_RV_05	धीयते अस्यामिति धानी
sp002-001785_RV_05	करणाधिकरणयोश्च इति अधिकरणे ल्युट्प्रत्ययः
sp002-001786_RV_05	राज्ञाम् धानीति विग्रहः
sp002-001787_RV_05	प्रधाननगरी राज्ञाम् राजधानीति कथ्यते
sp002-001788_RV_05	इति शब्दार्णवे
sp002-001789_RV_05	तस्येति
sp002-001790_RV_05	उपकार्यासु राजयोग्येषु पटभवनादिषु
sp002-001791_RV_05	सौधोऽस्त्री राजसदनमुपकार्योपकारिका इत्यमरवचनव्याख्याने
sp002-001792_RV_05	उपक्रियते उपकरोति च पटमण्डपादि राजसदनमिति क्षीरस्वामी
sp002-001793_RV_05	रचिताः उपचाराः शयनादयः येषु ते तथोक्ताः
sp002-001794_RV_05	जानपदानाम् जनपदेभ्यः आगतानाम् उपदाभिः उपायनैः
sp002-001795_RV_05	उपायनम् उपगाहम् उपहारस्तथोपदा इत्यमरः
sp002-001796_RV_05	वन्याः वने भवाः इतरे येषाम् ते वन्येतराः अवन्याः इत्यर्थः
sp002-001797_RV_05	न बहुव्रीहौ इति सर्वनामसञ्ज्ञानिषेधः
sp002-001798_RV_05	तत्पुरुषे सर्वनामसञ्ज्ञा दुर्वारैव
sp002-001799_RV_05	तस्य मनुजेन्द्रसूनोः अजस्य मार्गे निवासाः वसतयः तत्पुरुषे कृतिबहुलमिति सप्तम्या अलुक्
sp002-001800_RV_05	उद्यानानि आक्रीडाः पुमान आक्रीड उद्यानमित्यमरः
sp002-001801_RV_05	तान्येव विहाराः विहारस्थानानि तत्कल्पाः
sp002-001802_RV_05	तत्सदृशा इत्यर्थः
sp002-001803_RV_05	ईषदसमाप्तौ इति कल्पप्प्रत्ययः
sp002-001804_RV_05	बभूवुः
sp002-001805_RV_05	स इति
sp002-001806_RV_05	विलङ्घिताध्वा अतिक्रान्तमार्गः सः अजः सीकरार्द्रैः
sp002-001807_RV_05	शीतलैरित्यर्थः
sp002-001808_RV_05	मरुद्भिः वातैः आनर्तिताः कम्पिताः नक्तमालाः चिरबिल्वाख्यवृक्षभेदाः
sp002-001809_RV_05	यस्मिन् तत्
sp002-001810_RV_05	निवेशार्ह इत्यर्थः
sp002-001811_RV_05	चिरबिल्वो नक्त मालः करजश्च करञ्जके इत्यमरः
sp002-001812_RV_05	नर्मदा रोधसि रेवातीरे क्लान्तम् श्रान्तम् रजोभिः धूसराः केतवो यस्य तत् सैन्यम् निवेशयामास
sp002-001813_RV_05	अथेति
sp002-001814_RV_05	अथ सेनानिवेषनान्तरम् उपरिष्टात् ऊर्ध्वम्
sp002-001815_RV_05	उपर्युपरिष्टादिति निपातः
sp002-001816_RV_05	भ्रमद्भिः
sp002-001817_RV_05	मदलोभादिति भावः
sp002-001818_RV_05	भ्रमरैः प्राक् उन्मज्जनात् पूर्वम् सूचितः ज्ञापितः अन्तःसलिले प्रवेशो यस्य सः तथोक्तः
sp002-001819_RV_05	निर्धौतदाने क्षालितमदे अत एव अमले गण्डभित्ती यस्य स तथोक्तः
sp002-001820_RV_05	दानम् गजमदे त्यागे इति शाश्वतः
sp002-001821_RV_05	प्रशस्तौ गण्डौ गण्डभित्ती
sp002-001822_RV_05	प्रशंसावचनैश्च इति समासः
sp002-001823_RV_05	भित्तिशब्दः प्रशस्तार्थः
sp002-001824_RV_05	तथा च गणरत्नमहोदधौ मतल्लिकोद्धमिश्राः स्युः प्रकाण्डस्थलभित्तयः इति
sp002-001825_RV_05	भित्तिः प्रदेशो वा
sp002-001826_RV_05	भित्तिः प्रदेशे कुड्येऽपि इति विश्वः
sp002-001827_RV_05	निर्धौतदानेन अमला गण्डभित्तिः यस्य इति वा
sp002-001828_RV_05	वन्यो गजः सरित्तः नर्मदायाः सकाशात्
sp002-001829_RV_05	पञ्चम्यास्तसिल्प्रत्ययः
sp002-001830_RV_05	उन्ममज्ज उत्थितः
sp002-001831_RV_05	निःशेषेति
sp002-001832_RV_05	कथम्भूतो गजः
sp002-001833_RV_05	निःशेषम् यथा तथा
sp002-001834_RV_05	विक्षालितधातुनापि धौतगैरिकादिधातुनापि
sp002-001835_RV_05	नीलाभि ऊर्ध्वाभी ऊर्ध्वरेखाभिः तटाघातजनिताभिः शबलेन कर्बुरेण
sp002-001836_RV_05	चित्रम् किर्मीरकल्माषशबलैताश्च कर्बुरे इत्यमरः
sp002-001837_RV_05	अश्मभिः पाषाणैः विकुण्ठितेन कुण्ठीकृतेन दन्तद्वयेन
sp002-001838_RV_05	ऋक्षवान्नाम कश्चित्तत्रत्यः पर्वतः तस्य तटेषु वप्रक्रियाम् वप्रक्रीडाम् उत्खातकेलिम् इत्यर्थः
sp002-001839_RV_05	उत्खातकेलिः शृङ्गाद्यैर्वप्रक्रीडा निगद्यते इति शब्दार्णवे
sp002-001840_RV_05	शंसन् कथयन् सूचयन् इत्यर्थः
sp002-001841_RV_05	युग्मम्
sp002-001842_RV_05	संहारेति
sp002-001843_RV_05	संहारविक्षेपयोः सङ्कोचनप्रसारणयोः लघुक्रियेण शीघ्रव्यापारेण
sp002-001844_RV_05	जवोथ शीघ्रम् त्वरितम् लघु क्षिप्रमरम् द्रुतम् इत्यमरः
sp002-001845_RV_05	हस्तेन शुण्डादण्डेन
sp002-001846_RV_05	हस्तो नक्षत्रभेदे स्यात् करेभकरयोरपि इति विश्वः
sp002-001847_RV_05	सशब्दम् सघोषम् यथा तथा बृहतः तरङ्गान् भिन्दन् विदारयन् तीराभिमुखः स गजः वारी गजबन्धनस्थानम्
sp002-001848_RV_05	वारी तु गजबन्धनी इति यादवः
sp002-001849_RV_05	वार्याः अर्गलायाः विष्कम्भस्य भङ्गे भञ्जने प्रवृत्त इव बभौ
sp002-001850_RV_05	शैलेति
sp002-001851_RV_05	शैलोपमः स गजः शैवलमञ्जरीणाम् जालानि बृन्दानि जलनीलीतु शैवालम् शैवलः इत्यमरः
sp002-001852_RV_05	उरसा कर्षन् पश्चात् तटम् उत्ससर्प
sp002-001853_RV_05	पूर्वम् तेन गजेन उत्पीडितः नुन्नः वारिराशिर्यस्य सः सरित्प्रवाहः तटम् उत्ससर्प
sp002-001854_RV_05	उज्जगाम
sp002-001855_RV_05	तस्येति
sp002-001856_RV_05	तस्य एकनागस्य एकाकिनो गजस्य कपोलभित्त्योः गण्डस्थलयोः जलावगाहेन क्षणमात्रम्
sp002-001857_RV_05	शान्ता निवृत्ता मददुर्दिनश्रीः मदवर्षलक्ष्मीः वन्येतरेषाम् ग्राम्याणाम् अनेकपानाम् द्विपानाम् दर्शनेन द्विरदो अनेकपो द्विपः इत्यमरः
sp002-001858_RV_05	पुनर्दिलीपे ववृधे
sp002-001859_RV_05	सप्तच्छदेति
sp002-001860_RV_05	सप्तच्छदस्य वृक्षविशेषस्य क्षीरवत् कटुः सुरभिः प्रवाहः प्रसारो यस्य तम्
sp002-001861_RV_05	कटुतिक्तकषायास्तु सौरभ्येऽपि प्रकीर्तिताः इति यादवः
sp002-001862_RV_05	असह्यम् तदीयम् गजसम्बन्धिनम् मदमाघ्राय सेनागजेन्द्राः
sp002-001863_RV_05	विलङ्घ्रितः तिरस्कृतः आधोरणानाम् हस्तिपकानाम् तीव्रः महान् यत्नो यैस्ते तथोक्ताः सन्तः
sp002-001864_RV_05	आधोरणा हस्तिपका हस्त्यारोहा निषादिनः इत्यमरः
sp002-001865_RV_05	विमुखाः पराङ्मुखाः बभूवुः
sp002-001866_RV_05	स इति
sp002-001867_RV_05	सः गजः
sp002-001868_RV_05	छिन्नाः बन्धाः यैस्ते छिन्नबन्धाः द्रुताः पलायिताः युगम् वहन्तीति युग्याः
sp002-001869_RV_05	अश्वाः तद्वहति रथयुग प्रासङ्गमिति यत्प्रत्ययः
sp002-001870_RV_05	यस्मिन्सः
sp002-001871_RV_05	स चासौ शून्यश्च तम्
sp002-001872_RV_05	अक्षाः रथावयवदारुविशेषाः
sp002-001873_RV_05	अक्षो रथस्यावयवे पाशकेऽप्यक्षमिद्रियम् इति शाश्वतः
sp002-001874_RV_05	भग्नाः अक्षाः येषाम् ते भग्नाक्षाः अत एव पर्यस्ताः पतिताः रथाः यस्मिन् तम्
sp002-001875_RV_05	रामाणाम् स्त्रीणाम् परित्राणे संरक्षणे विहस्ताः व्याकुलाः
sp002-001876_RV_05	योधा यस्मिन् तम् रामा परित्राण विहस्तयोधम् विहस्तव्याकुलौ समौ इत्यमरः
sp002-001877_RV_05	सेनानिवेशम् शिविरम् क्षणेन तुमुलम् सङ्कुलम् चकार
sp002-001878_RV_05	तमिति
sp002-001879_RV_05	नृपतेः राज्ञः वने भवः वन्यः करी अवध्यः हन्तुमयोग्य इति श्रुतवान् शास्त्रात् अभिज्ञातवान्
sp002-001880_RV_05	कुमार अजः आपतन्तम् अधिधावन्तम् तम् गजम् निवर्तयिष्यन् न तु प्रहरिष्यन्
sp002-001881_RV_05	अत एव नात्यायतम् अनतिदीर्घम् यथा स्यात्
sp002-001882_RV_05	नञर्थस्य नशब्दस्य सुप्सुपा इति समासः
sp002-001883_RV_05	कृष्णशार्ङ्गः ईषदाकृष्टचापः सन् विशिखेन बाणेन कुम्भे जघान
sp002-001884_RV_05	अत्र चाक्षुषः लक्ष्मीकामो युद्धादन्यत्र कीरवधम् न कुर्यात्
sp002-001885_RV_05	इयम् हि श्रीर्ये करिण इति
sp002-001886_RV_05	अत एव युद्धादन्यत्र इति द्योतनार्थमेव वन्यग्रहणम् कृतम्
sp002-001887_RV_05	स इति
sp002-001888_RV_05	स गजः विद्धमात्रः ताडितमात्रः किल न तु प्रहृतः तथापि नागरूपम् गजशरीरम् उत्सृज्य तेन वृत्तान्तेन विस्मितैः सैन्यैः र्दृष्टः सन्
sp002-001889_RV_05	स्फुरतः प्रभामण्डलस्य मध्यवर्ति कान्तम् मनोहरम् व्योमचरम् वपुः दिव्यम् शरीरम् प्रपेदे प्राप
sp002-001890_RV_05	अथेति
sp002-001891_RV_05	अथ प्रभावेन उपनतैः प्राप्तैः कल्पद्रुमोत्थैः कल्पवृक्षोत्पन्नैः पुष्पैः कुमारम् अजम्
sp002-001892_RV_05	अवकीर्य अभिवृष्य पुष्पवृष्टिम् प्रकीर्य इत्यर्थः
sp002-001893_RV_05	दशनप्रभाभिः दन्तकान्तिभिः संवर्धिताः उरःस्थले ये तारहाराः स्थूलमुक्ताहाराः ते येन स तथोक्तः
sp002-001894_RV_05	वाचोऽस्य सन्तीति वाग्मी वक्ता
sp002-001895_RV_05	वाचो ग्मिनिः इति ग्मिनिप्रत्ययः
sp002-001896_RV_05	स पुरुषः उवाच
sp002-001897_RV_05	मतङ्गेति
sp002-001898_RV_05	अवलेपमूलात् गर्वहेतुकात्
sp002-001899_RV_05	अवलेपस्तु गर्वे स्यात् लेपने द्वेषणेऽपि च इति विश्वः
sp002-001900_RV_05	मतङ्गस्य मुनेः शापात् मतङ्गजत्वम् मतङ्गजो गजो नाग इत्यमरः
sp002-001901_RV_05	अवाप्तवान् प्राप्तवानस्मि
sp002-001902_RV_05	माम् प्रियदर्शनस्य प्रियदर्शनाख्यस्य गन्धर्वपतेः गन्धर्वराजस्य तनूजम् पुत्रम्
sp002-001903_RV_05	स्त्रियाम् मूर्तिस्तनुस्तनूः इत्यमरः
sp002-001904_RV_05	तन्वादेर्वा इत्यूङ् इति केचित्
sp002-001905_RV_05	प्रियंवदम् प्रियंवदाख्यम् अवेहि जानीहि
sp002-001906_RV_05	प्रियम् वदतीति प्रियंवदः
sp002-001907_RV_05	प्रियवशे वदः खच् इति खच्प्रत्ययः
sp002-001908_RV_05	स इति
sp002-001909_RV_05	सः महर्षिर्मतङ्गश्च प्रणतेन नम्रेण मया अनुनीतः सन् पश्चात् मृदुताम् शान्तिमगच्छत्
sp002-001910_RV_05	दयार्द्रोभूदित्यर्थः
sp002-001911_RV_05	तथाहि जलस्य उष्णत्वम् अग्नेरातपस्य वा सम्प्रयोगात् सम्पर्कात्
sp002-001912_RV_05	न तु प्रकृत्या उष्णत्वम्
sp002-001913_RV_05	यत् शैत्यम् शीतलत्वम् सा शीतलता प्रकृतिः स्वभावः
sp002-001914_RV_05	विधेयप्राधान्यात् सा इति स्त्रीलिङ्गनिर्देशः
sp002-001915_RV_05	महर्षीणामपि शान्तिरेव स्वभावः न क्रोध इति भावः
sp002-001916_RV_05	इक्ष्वाक्विति
sp002-001917_RV_05	इक्ष्वाकुवंशः प्रभवो यस्य सः अजः यदा ते तव कुम्भम् अयोमुखेन लोहाग्रेण शरेण
sp002-001918_RV_05	भेत्स्यति विदारयिष्यति तदा स्वेन वपुषो महिम्ना पुनः संयोक्ष्यसे सङ्गंस्यसे
sp002-001919_RV_05	इति अनेन प्रकारेण सः तपोनिधिः तपसाम् स्थानभूतः मतङ्गः मामवोचत्
sp002-001920_RV_05	सम्मोचित इति
sp002-001921_RV_05	चिरम् प्रार्थितम् चिरकालम् काङ्क्षितम् दर्शनम् यस्य तेन सत्त्ववता बलवता त्वया अहम् शापात् समोचितः मोक्षम् प्रापितः
sp002-001922_RV_05	भवतः प्रतिप्रियम् प्रत्युपकारम् न कुर्याम् चेत् मे स्वपदोपलाब्धिः स्वस्थानप्राप्तिः
sp002-001923_RV_05	पदम् व्यवसितत्राणस्थानलक्ष्माङ्घ्रिवस्तुषु इत्यमरः
sp002-001924_RV_05	वृथा स्याद्धि
sp002-001925_RV_05	व्यर्थकेतु वृथा मुधा इत्यमरः
sp002-001926_RV_05	तदुक्तम् प्रतिकर्तुमशक्तस्य जीवितान्मरणम् वरमिति
sp002-001927_RV_05	सम्मोहनमिति
sp002-001928_RV_05	हे सखे सखिशब्देन समप्राणतोक्ता
sp002-001929_RV_05	यथोक्तम् अत्यागसहनो बन्धुः सदैवानुगतः सुहृत्
sp002-001930_RV_05	एकक्रियम् भवेन्मित्रम् समप्राणः सखा मतः
sp002-001931_RV_05	इति
sp002-001932_RV_05	प्रयोगसंहारयोः विभक्तः मन्त्रः यस्य तत् तथोक्तम् विनियुक्तमन्त्रमित्यर्थः
sp002-001933_RV_05	गान्धर्वम् गन्धर्वदेवताकम्
sp002-001934_RV_05	सम्मोह्यते अनेन इति सम्मोहनम् नाम मम अस्त्रम् आदत्स्व गृहाण
sp002-001935_RV_05	यतः यस्मात् प्रयोक्तुः अस्त्रप्रयोगिणः अरिहिंसा च
sp002-001936_RV_05	न विजयश्च हस्ते हस्तगतः
sp002-001937_RV_05	विजयो भवतीत्यर्थः
sp002-001938_RV_05	वधलज्जितः कथमस्रग्रहणपरः स्याम् इति चेत् तत्राह
sp002-001939_RV_05	अलमिति
sp002-001940_RV_05	किम् च
sp002-001941_RV_05	माम् प्रति ह्रिया प्रहारनिमित्तया लज्जया अलम्
sp002-001942_RV_05	अलम् भूषणपर्याप्तिशक्तिवारणवाचकम् इत्यमरः
sp002-001943_RV_05	कुतः
sp002-001944_RV_05	यद्यतो हेतोः त्वम् माम् प्रहरन्नपि मुहूर्तम् दयापरः कृपालुः अभूः
sp002-001945_RV_05	तत्तस्मात् कारणात् उपच्छन्दयति प्रार्थयमाने मयि त्वया
sp002-001946_RV_05	प्रतिषेधः परिहारः
sp002-001947_RV_05	स एव रौक्ष्यम् पारुष्यम् न प्रयोज्यम् न कर्तव्यम्
sp002-001948_RV_05	तथेति
sp002-001949_RV_05	ना सोमश्चन्द्र इव नृसोमः
sp002-001950_RV_05	सोम ओषधिचन्द्रयोः इति शाश्वतः
sp002-001951_RV_05	पुरुषश्रेष्ठ इत्यर्थः
sp002-001952_RV_05	उपमितसमासः
sp002-001953_RV_05	अस्त्रवित् अस्त्रज्ञः सः अजः तथेति सोमात् उद्भवः यस्याः तस्याः सोमोद्भवायाः सरितः नर्मदायाः
sp002-001954_RV_05	रेवा तु नर्मदा सोमोद्भवा मेखलकन्यका इत्यमरः
sp002-001955_RV_05	पवित्रम् पयः उपस्पृश्य पीत्वा आचम्य इत्यर्थः
sp002-001956_RV_05	उदङ्मुख सन् निगृहीतशापात् निवर्तितशापात् उपकृतात् इत्यर्थः
sp002-001957_RV_05	तस्मात् प्रियंवदात् अस्त्रमन्त्रम् जग्राह
sp002-001958_RV_05	एवमिति
sp002-001959_RV_05	एवम् अध्वनि मार्गे दैवयोगात् दैववशात् अचिन्त्यहेतु अनिर्धार्यहेतुकम् सख्यम् सखित्वम्
sp002-001960_RV_05	सख्युर्यः इति यप्रत्ययः
sp002-001961_RV_05	आसेदुषोः प्राप्तवतोः तयोर्मध्ये एको गन्धर्वः चैत्ररथस्य कुबेरोद्यानस्य प्रदेशान्
sp002-001962_RV_05	अस्योद्यानम् चेत्ररथम् इत्यमरः
sp002-001963_RV_05	अपरः अजः सौराज्येन राजन्वत्तया रम्यान् विदर्भान् विदर्भदेशान् ययौ
sp002-001964_RV_05	तमिति
sp002-001965_RV_05	नगरस्य उपकण्ठे समीपे तस्थिवांसम् स्थितम् तम् अजम् तस्य अजस्य आगमेन आरूढः
sp002-001966_RV_05	उत्पन्नः गुरुः प्रहर्षः यस्य सः क्रथकैशिकेन्द्रः विदर्भराजः
sp002-001967_RV_05	प्रवृद्धोर्मिः ऊर्मिमाली समुद्रः चन्द्रमिव प्रत्युज्जगाम
sp002-001968_RV_05	प्रवेश्येति
sp002-001969_RV_05	सः भोजः एनम् अजम् अग्रयायी सेवाधर्मेण पुरो गच्छन्नित्यर्थः
sp002-001970_RV_05	नीचैः नम्रः पुरम् प्रवेश्य प्रवेशम् कारयित्वा प्रीत्या अर्पिता श्रीर्येन स तथोक्तः सन् तथा तेन प्रकारेण उपाचरत् उपचरितवान्
sp002-001971_RV_05	यथा येन प्रकारेण तत्र पुरे समेतः मिलितः जनः वैदर्भम् भोजम् आगन्तुम् अतिथिमित्यर्थः
sp002-001972_RV_05	स्यात् आवेशिक आगन्तुरतिथिर्ना गृहागतः इत्यमरः
sp002-001973_RV_05	मेने अजम् गृहेशम् गृहपतिम् मेने
sp002-001974_RV_05	तस्येति
sp002-001975_RV_05	रघुप्रतिनिधिः रघुकल्पः
sp002-001976_RV_05	रघुतुल्य इत्यर्थः
sp002-001977_RV_05	उक्तम् च दण्डिना सादृश्यवाचकप्रस्तावे कल्पदेशीयदेश्यादि प्रख्यप्रतिनिधी अपि इति
sp002-001978_RV_05	सः अजः प्रणतैः नमस्कृतवद्भिः कर्तरि क्तः
sp002-001979_RV_05	तस्य भोजस्य अधिकारः नियोगः तस्य पुरुषैः
sp002-001980_RV_05	अधिकृतैरित्यर्थः
sp002-001981_RV_05	प्रदिष्टाम् निर्दिष्टाम् प्राग्द्वारस्य वेद्याम् विनिवेशितः प्रतिष्ठापितः पूर्णकुम्भो यस्यास्ताम्
sp002-001982_RV_05	स्थापितमङ्गलकलशामित्यर्थः
sp002-001983_RV_05	रम्याम् रमणीयाम् नवोपकार्याम् नूतन भवनम्
sp002-001984_RV_05	उपकार्या राजसद्मनि उपचारचितेऽन्यवत् इति विश्वः
sp002-001985_RV_05	मदनः मन्मथः बाल्यात्पराम् शैशवानन्तराम् दशाम् यौवनमिव इत्यर्थः
sp002-001986_RV_05	अध्युवास अधिष्ठितवान्
sp002-001987_RV_05	उपान्वध्याङ्वसः इति कर्मत्वम्
sp002-001988_RV_05	तत्रेति
sp002-001989_RV_05	तत्र उपकार्यायाम्
sp002-001990_RV_05	स्वयंवरनिमित्तम् समाहृतः सम्मेलितः राजलोको येन तत् कमनीयम् स्पृहणीयम् कन्याललाम कन्यासु श्रेष्ठम्
sp002-001991_RV_05	ललामोऽस्री ललामापि प्रभावे पुरुषे ध्वजे
sp002-001992_RV_05	श्रेष्ठभूषाशुण्डशृङ्गपुच्छचिह्नाश्वलिङ्गिषु इति यादवः
sp002-001993_RV_05	लिप्सोः लब्धुमिच्छोः
sp002-001994_RV_05	लभेः सन्नन्तादुप्रत्ययः
sp002-001995_RV_05	अजस्य भावावबोधे पुरुषस्य अभिप्रायपरिज्ञाने कलुषा असमर्था दयितेव
sp002-001996_RV_05	प्रियतमेव रात्रौ निद्रा चिरेण बहुकालेन नयनाभिमुखी बभूव
sp002-001997_RV_05	राजानम् कामिनम् चौरम् प्रविशन्ति प्रजागराः इति भावः
sp002-001998_RV_05	अभिमुखीशब्दः ङीषन्तः च्व्यन्तो वा
sp002-001999_RV_05	तमिति
sp002-002000_RV_05	कर्णभूषणाभ्याम् निपीडितौ पीवरौ पीनौ अंसौ यस्य तम्
sp002-002001_RV_05	शय्यायाः उत्तरच्छदस्य उपर्यास्तरणस्य वस्त्रस्य विमर्देन घर्षणेन कृशः विरलः अङ्गरागः यस्य तम्
sp002-002002_RV_05	न त्वङ्गनासङ्गादिति भावः
sp002-002003_RV_05	प्रथितप्रबोधम् प्रकृष्टज्ञानम् तमेनम् अजम् सवयसः समानवयस्काः उदारवाचः प्रगल्भगिरः सूतात्मजाः वन्दिपुत्राः
sp002-002004_RV_05	वैतालिका इति वा पाठः
sp002-002005_RV_05	वैतालिका बोधकराः इत्यमरः
sp002-002006_RV_05	वाग्भिः स्तुतिपाठैः उषसि प्रातःकाले प्राबोधयन् प्रबोधयामासुः
sp002-002007_RV_05	रात्रिरिति
sp002-002008_RV_05	हे मतिमताम् वर
sp002-002009_RV_05	बुद्धिमताम् श्रेष्ठ निर्धारणे षष्ठी
sp002-002010_RV_05	रात्रिः गता
sp002-002011_RV_05	शय्याम् मुञ्च
sp002-002012_RV_05	विनिद्रो भव इत्यर्थः
sp002-002013_RV_05	विनिद्रत्वस्य फलमाह धात्रेति
sp002-002014_RV_05	धात्रा ब्रह्मणा जगतः धूः भारः धूः स्याद् यानमुखे भारे इति यादवः
sp002-002015_RV_05	द्विधैव
sp002-002016_RV_05	द्वयोरेव इत्यर्थः
sp002-002017_RV_05	एवकारः तृतीयनिषेधार्थः
sp002-002018_RV_05	विभक्ता ननु विभज्य स्थापिता खलु
sp002-002019_RV_05	तत्किमत आह ताम् धुरम् एकतः एकत्र कोटौ तव गुरुः पिता विनिद्रः सन् बिभर्ति
sp002-002020_RV_05	तस्याः धुरः भवान्
sp002-002021_RV_05	धुरम् वहतीति धुर्यः भारवाही
sp002-002022_RV_05	तस्य पदम् वहनस्थानम्
sp002-002023_RV_05	अपरम् यद्धुर्यपदम् तत् अवलम्बत इति
sp002-002024_RV_05	अपर धुर्य पदावलम्बी अतो विनिद्रो भव इत्यर्थः
sp002-002025_RV_05	न हि उभयवाह्यमेको वहतीति भावः
sp002-002026_RV_05	निद्रेति
sp002-002027_RV_05	चन्द्रारविन्दराजवदनादयः लक्ष्मीनिवासस्थानानि इति प्रसिद्धिमाश्रित्य उच्यते
sp002-002028_RV_05	निद्रावशेन निद्राधीनेन
sp002-002029_RV_05	स्त्र्यन्तरासङ्गोऽत्र ध्वन्यते
sp002-002030_RV_05	भवता त्वया पर्युत्सुकत्वमपि
sp002-002031_RV_05	त्वय् अनुरक्तत्वमपि इत्यर्थः
sp002-002032_RV_05	प्रसितोत्सुकाभ्याम् तृतीया च इति सप्तम्यर्थे तृतीया
sp002-002033_RV_05	अपिशब्दः तद्विषयानुरागस्य अनपेक्ष्यत्व द्योतनार्थः
sp002-002034_RV_05	निशि खण्डिता भर्तुरन्यासङ्गज्ञानकलुषित अबलेव नायिकेव
sp002-002035_RV_05	ज्ञातेऽन्यासङ्गविकृते खण्डित ईर्ष्या कषायिता इति दशरूपके
sp002-002036_RV_05	अनवेक्षमाणा अविचारयन्ती सती
sp002-002037_RV_05	उपेक्षमाणा इत्यर्थः
sp002-002038_RV_05	ह्यनवेक्ष्यमाणा इति पाठे निद्रावशेन भवता अनवेक्ष्यमाणा अनिरीक्ष्यमाणा
sp002-002039_RV_05	कर्मणि शानच्
sp002-002040_RV_05	लक्ष्मीः प्रयोजककर्त्री
sp002-002041_RV_05	येन
sp002-002042_RV_05	चन्द्रेण प्रयोज्येन
sp002-002043_RV_05	पर्युत्सुकत्वम् तद्विरहवेदनाम्
sp002-002044_RV_05	भर्तृजन्यविरहवेदनाम् च कालाक्षमत्वमौत्सुक्यम् मनस्तापज्वरादिकृत् इति अलङ्कारे
sp002-002045_RV_05	विनोदयति निरासयतीति योजना
sp002-002046_RV_05	शेषम् पूर्ववत्
sp002-002047_RV_05	नाथस्तु निजर्थोपपत्तिमपश्यन् इमम् पक्षमुपैक्षिष्ट
sp002-002048_RV_05	लक्ष्मीः येन चन्द्रेण सह
sp002-002049_RV_05	त्वदाननसदृशत्वादिति भावः
sp002-002050_RV_05	विनोदयति विनोदम् करोति
sp002-002051_RV_05	विनोदशब्दात् तत्करोति तदाचष्टे इति णिच्
sp002-002052_RV_05	सादृश्यदर्शनादयो हि विरहिणाम् विनोदस्थानानि इति भावः
sp002-002053_RV_05	सः चन्द्रोऽपि दिगन्तलम्बी पश्चिमाशान्तगतः सन्
sp002-002054_RV_05	अस्तम् गच्छन्नित्यर्थः
sp002-002055_RV_05	अत एव त्वदाननरुचिम् तव मुखकान्तिम् विजहाति
sp002-002056_RV_05	त्वन्मुखसादृश्यम् त्यजति इत्यर्थः
sp002-002057_RV_05	अतः निद्राम् विहाय ताम् लक्ष्मीम् अनन्यशरणाम् पीरगृहाणा इत्यर्थः
sp002-002058_RV_05	तदिति
sp002-002059_RV_05	तत् तस्मात् लक्ष्मीपरिग्रहात् कारणात् वल्गुना मनोज्ञेन
sp002-002060_RV_05	वल्गु स्थाने मनोज्ञे च वल्गु भाषितमन्यवत् इति विश्वः
sp002-002061_RV_05	युगपत्तावत् उन्मिषितेन युगपदेव उन्मीलितेन सद्यः द्वे अपि परस्परतुलाम् अन्योन्यसादृश्यम् अधिरोहताम् प्राप्नुताम्
sp002-002062_RV_05	प्रार्थनायाम् लोट्
sp002-002063_RV_05	ते द्वे
sp002-002064_RV_05	अन्तः प्रस्पन्दमाना चलन्ती परुषेतरा स्निग्धा तारा कनीनिका यस्य तत्तथोक्तम्
sp002-002065_RV_05	तारकाक्ष्णः कनीनिका इत्यमरः
sp002-002066_RV_05	तव चक्षुः
sp002-002067_RV_05	अन्तः प्रचलितभ्रमरम् चलद्भृङ्गम् पद्मम् च
sp002-002068_RV_05	युगपद् उन्मेषे सति सम्पूर्णसादृश्यलाभः इति भावः
sp002-002069_RV_05	वृन्तादिति
sp002-002070_RV_05	विभातवायुः प्रभातवायुः स्वाभाविकम् नैसर्गिकम् ते तव मुखमारुतस्य निश्वासपवनस्य सौरभ्यम्
sp002-002071_RV_05	तादृक्सौगन्ध्यमित्यर्थः
sp002-002072_RV_05	परगुणेन अन्यदीयगुणेन
sp002-002073_RV_05	साङ्क्रामिकगन्धेन इत्यर्थः
sp002-002074_RV_05	ईप्सुः आप्तुमिच्छुः इव
sp002-002075_RV_05	आप् ज्ञप् वृधामीदिति ईकारादेशः
sp002-002076_RV_05	अनोकहानाम् वृक्षाणाम् श्लथम् शिथिलम् पुष्पम् वृन्तात् प्रसवबन्धनात्
sp002-002077_RV_05	वृन्तम् प्रसवबन्धनम् इत्यमरः
sp002-002078_RV_05	हरति आदत्ते
sp002-002079_RV_05	अरुणांशुभिन्नैः तरणिकिरणोद्बोधितैः सरसियैः कमलैः सह
sp002-002080_RV_05	तत्पुरुषे कृति बहुलमिति सप्तम्या अलुक्
sp002-002081_RV_05	संसृज्यते सङ्गच्छते
sp002-002082_RV_05	सृजेः दैवादिकात् कर्तरि लट्
sp002-002083_RV_05	ताम्रेति
sp002-002084_RV_05	ताम्रोदरेषु अरुणाभ्यन्तरेषु तरुपल्लवेषु द्रुमपल्लवेषु पल्लवोस्त्री किसलयम् इत्यमरः
sp002-002085_RV_05	पतितम् निर्धौताः याः हारगुलिकाः मुक्तामणयः तद्वत् विशदम् स्वच्छम् हिमाम्भः लब्धपरभागतया लब्धोत्कर्षतया
sp002-002086_RV_05	परभागो गुणोत्कर्षे इति यादवः
sp002-002087_RV_05	अधरोष्ठे त्वदीयम् त्वत्सम्बन्धि सदशनार्चिः दन्तकान्तिसहितम् लीलास्मितमिव आभाति
sp002-002088_RV_05	यावदिति
sp002-002089_RV_05	प्रतापनिधिः तेजोनिधिः भानुः सूर्यः यावत् ना क्रमते नोद्गच्छति
sp002-002090_RV_05	आङ उद्गमने इति आत्मनेपदम्
sp002-002091_RV_05	तावत्
sp002-002092_RV_05	भानौ अनुदिते एव इत्यर्थः
sp002-002093_RV_05	अह्नाय झटिति
sp002-002094_RV_05	द्राग्झटित्यञ्जसाह्नाय इत्यमरः
sp002-002095_RV_05	अरुणेन अनूरुणा
sp002-002096_RV_05	सूर्यसूतोऽरुणोऽनूरुः इत्यमरः
sp002-002097_RV_05	तमः निरस्तम्
sp002-002098_RV_05	तथाहि
sp002-002099_RV_05	हे वीर त्वय् आयोधनेषु युद्धेषु
sp002-002100_RV_05	अग्रसरताम् पुरःसरताम् याते सति तव गुरुः पिता रिपून् स्वयम् उच्छिनत्ति किम् वा
sp002-002101_RV_05	नोच्छिनत्त्येव इत्यर्थः
sp002-002102_RV_05	न खलु योग्यपुत्र न्यस्तभाराणाम् स्वामिनाम् स्वयम् व्यापारखेदः इति भावः
sp002-002103_RV_05	शय्यामिति
sp002-002104_RV_05	उभाभ्याम् पक्षाभ्याम् विनीता व्यपनीता निद्रा यैः हि ते उभयपक्षविनीतनिद्राः
sp002-002105_RV_05	तत्र समासविषये उभशब्दस्थाने उभयशब्दप्रयोग एव साधुः इति अनुसन्धेयम्
sp002-002106_RV_05	यथाह कैयटः उभादुदात्तो नित्यमिति नित्यग्रहणस्य इदम् प्रयोजनम् वृत्तिविषये उभशब्द प्रयोगो मा भूत्
sp002-002107_RV_05	उभयशब्दस्यैव यथा स्यात्
sp002-002108_RV_05	उभयपुत्र इत्यादि भवतीति
sp002-002109_RV_05	मुखराणि उत्थानचलनात् शब्दायमानानि शृङ्खलानि निगलानि कर्षन्तीति
sp002-002110_RV_05	तथोक्ताः ते तव स्तम्बे रमन्त इति स्तम्बेरमाः हस्तिनः
sp002-002111_RV_05	स्तम्बकर्णयो रमिजपोः इति अच्प्रत्ययः
sp002-002112_RV_05	हस्तिसूचकयोः इति वक्तव्याम्
sp002-002113_RV_05	इभः स्तम्बेरमः पद्मी इत्यमरः
sp002-002114_RV_05	तत्पुरुषे कृति बहुलमिति सप्तम्या अलुक्
sp002-002115_RV_05	शय्याम् जहति त्यजन्ति येषाम् स्तम्बेरमाणाम्
sp002-002116_RV_05	दन्ताः कोशाः इव दन्तकोशाः
sp002-002117_RV_05	दन्तकुड्मलाः तरुणारुणरागयोगात् बालार्क किरणसम्पर्कात् हेतोः भिन्नाद्रिगैरिकतटा इव विभान्ति
sp002-002118_RV_05	धातुरक्ता इव भान्तीत्यर्थः
sp002-002119_RV_05	दीर्घेष्विति
sp002-002120_RV_05	हे वनजाक्ष नीरजाक्ष
sp002-002121_RV_05	वने सलिल कानने इत्यमरः
sp002-002122_RV_05	दीर्घेषु पटमण्डपेषु नियमिताः बद्धाः वनायुदेश्याः वनायुदेशोद्भवाः
sp002-002123_RV_05	पारसीका वनायुजाः इति हलायुधः
sp002-002124_RV_05	अमी वाहाः अश्वाः निद्राम् विहाय पुरोगतानि लेह्यानि आस्वाद्यानि सैन्धवशिलाशकलानि
sp002-002125_RV_05	सैन्धवो लवण विशेषः सैन्धवोऽस्त्री शीतशिवम् माणिमन्थम् च सिन्धुजे इत्यमरः
sp002-002126_RV_05	तस्य शकलानि खण्डानि वक्त्रोष्मणा मलिनयन्ति मलिनानि कुर्वन्ति
sp002-002127_RV_05	उक्तम् च सिद्धयोगसङ्ग्रहे पूर्वाह्णकाले चाश्वानाम् प्रायशो लवणम् हितम्
sp002-002128_RV_05	अरुचिग्लानिशूलघ्नम् लवणम् सैन्धवम् वरम्
sp002-002129_RV_05	इति
sp002-002130_RV_05	भवतीति
sp002-002131_RV_05	म्लानः पुष्पोपहारः पुष्पपूजा म्लानत्वादेव विरलभक्तिः विरलरचनो भवति
sp002-002132_RV_05	प्रदीपाश्च स्वकिरणानाम् परिवेषस्य मण्डलस्य उद्भेदेन स्फुरणेन शून्या भवन्ति
sp002-002133_RV_05	निस्तेजस्का भवन्तीत्यर्थः
sp002-002134_RV_05	अपि च अयम् मञ्जुवाक् मधुरवचनः पञ्जरस्थः ते तव शुकः त्वत्प्रबोधनिमित्तेन प्रयुक्ताम् उच्चारिताम् नः अस्माकम् गिरम् वाणीम् अनुवदति
sp002-002135_RV_05	अनुकृत्य वदतीत्यर्थः
sp002-002136_RV_05	इत्थम् प्रभातलिङ्गानि वर्तन्ते
sp002-002137_RV_05	अतः प्रबोद्धव्यमिति भावः
sp002-002138_RV_05	इतीति
sp002-002139_RV_05	इति इत्थम् विरचितवाग्भिः वन्दिपुत्रैः वैतालिकैः
sp002-002140_RV_05	पुत्रग्रहणम् समानवयस्कत्वद्योतनार्थम्
sp002-002141_RV_05	सपदि विगतनिद्रः कुमारः
sp002-002142_RV_05	अजः तल्पम् शय्याम्
sp002-002143_RV_05	तल्पम् शय्याट्टदारेषु इत्यमरः
sp002-002144_RV_05	उज्झाञ्चकार विससर्ज
sp002-002145_RV_05	इजादेश्च गुरुमतोऽनृच्छः इति आम्प्रत्ययः
sp002-002146_RV_05	कथमिव
sp002-002147_RV_05	मदेन पटु मधुरम् निनदद्भिः राजहंसैः बोधितः सुप्रतीकाख्यः सुरगजः ईशानदिग्गजः
sp002-002148_RV_05	गङ्गायाः इदम् गाङ्गम्
sp002-002149_RV_05	सैकतम् पुलिनमिव
sp002-002150_RV_05	तोयोत्थितम् तत्पुलिनम् सैकतम् सिकतामयम् इत्यमरः
sp002-002151_RV_05	सिकताशर्कराभ्याम् च इति अण्प्रत्ययः
sp002-002152_RV_05	सुप्रतीकग्रहणम् प्रायशः तस्य कैलासवासित्वात् नित्य गङ्गातटविहारसम्भवार्थम् इति अनुसन्धेयम्
sp002-002153_RV_05	अथेति
sp002-002154_RV_05	अथ उत्थानानन्तरम् अञ्चितानि चारूणि अक्षिपक्ष्माणि यस्य सः अजः शास्त्रे दृष्टमवगतम्
sp002-002155_RV_05	दिवसमुखोचितम् दिवसमुखे प्रातःकाले उचितम् करणीयम् विधिम् अनुष्ठानम् अवसाय्य समाप्य
sp002-002156_RV_05	स्यतेः ण्ययन्तात् ल्यप्
sp002-002157_RV_05	कुशलैः प्रसाधनदक्षैः विरचितः अनुकूलः स्वयंवरोचितः वेषः
sp002-002158_RV_05	नेपथ्यम् यस्य स तथोक्तः सन् स्वयंवरस्थम् क्षितिपसमाजम् राजसमूहम् अगात्
sp002-002159_RV_05	इणो गा लुङीति गादेशः
sp002-002160_RV_05	पुष्पिताग्रावृत्तमेतत्
sp002-002161_RV_05	तदुक्तम् अयुजि नयुगरेफतो यकारो युजि च नजौ जरगाश्च पुष्पिताग्रा इति लक्षणात्
sp002-002162_RV_05	इति महामहोपाध्याय कोलाचलमल्लिनाथसूरिविरचितया सञ्जीविनीसमाख्यया
sp002-002163_RV_05	व्याख्यया समेतः महाकविश्रीकालिदासकृतौ रघुवंशे महाकाव्ये
sp002-002164_RV_05	अजस्वयंवराभिगमनो नाम पञ्चमः सर्गः
sp002-002165_RV_07	अथेति
sp002-002166_RV_07	अथ विदर्भनाथो भोजः सदृशेन उपयन्त्रा वरेण युक्ताम्
sp002-002167_RV_07	अत एव साक्षात्प्रत्यक्षम्
sp002-002168_RV_07	साक्षात्प्रत्यक्षतुल्ययोः इत्यमरः
sp002-002169_RV_07	स्कन्देन युक्ताम् देवसेनामिव
sp002-002170_RV_07	देवसेना नाम देवपुत्री स्कन्दपत्नी तामिव स्थिताम् स्वसारम्
sp002-002171_RV_07	भगिनीम् इन्दुमतीमादाय गृहीत्वा पुरप्रवेशाभिमुखो बभूव
sp002-002172_RV_07	उपजातिवृत्तम् सर्गेऽस्मिन्
sp002-002173_RV_07	सेनेति
sp002-002174_RV_07	भोजस्य राज्ञः गोत्रापत्यम् स्त्री भोज्या ताम् इन्दुमतीम् प्रति व्यर्थमनोरथत्वात्
sp002-002175_RV_07	रूपेषु आकृतिषु वेशेषु नेपथ्येषु च साभ्यसूया वृथेति निन्दन्तः
sp002-002176_RV_07	किञ्च
sp002-002177_RV_07	विभाते प्रातःकाले ये ग्रहाः चन्द्रादयः ते इव मन्दभासः
sp002-002178_RV_07	क्षीणकान्तयः पृथिवीक्षितो नृपाः अपि सेनानिवेशान् शिबिराणि जग्मुः
sp002-002179_RV_07	ननु क्रुद्धाशचेत् युध्यन्ताम् तत्राह
sp002-002180_RV_07	सान्निध्ययोगादिति
sp002-002181_RV_07	तत्र स्वयंवरक्षेत्रे शच्याः इन्द्राण्याः
sp002-002182_RV_07	सन्निधिरेव सान्निध्यम्
sp002-002183_RV_07	तस्य योगात्सद्भावात् हेतोः स्वयंवरस्य क्षोभकृताम् विघ्नकारिणाम् अभावः
sp002-002184_RV_07	किल किलेति स्वयंवरविघातकाः शच्या विनाश्यन्ते इति आगमसूचनार्थम्
sp002-002185_RV_07	तेन हेतुना काकुत्स्थम् अजम् उद्दिश्य समत्सरोऽपि सवैरोऽपि क्षितिपाललोकः शशाम नाक्षुभ्यत्
sp002-002186_RV_07	तावदिति
sp002-002187_RV_07	यावत्तावच्च साकल्ये इत्यमरः
sp002-002188_RV_07	तावत्प्रकीर्णाः साकल्येन प्रसारिताः अभिनवा नूतना उपचाराः पुष्पप्रकरादयो यस्य तम् तथोक्तम्
sp002-002189_RV_07	इन्द्रायुधानीव द्योतितानि प्रकाशितानि तोरणानि अङ्काः चिह्नानि यस्य तम्
sp002-002190_RV_07	ध्वजानाम् छाया ध्वजच्छायम् छाया बाहुल्ये इति नपुंसकत्वम्
sp002-002191_RV_07	तेन निवारितः उष्णः आतपः यत्र तम् तथा राजमार्गम् स वरो वोढा वध्वा सह प्राप विवेश
sp002-002192_RV_07	ततः इति
sp002-002193_RV_07	ततस्तदनन्तरम् चामीकरजालवत्सु सौवर्णगवाक्षयुक्तेषु सौधेषु तस्य अजस्य आलोकने तत्पराणाम् आसक्तानाम्
sp002-002194_RV_07	पुरसुन्दरीणाम् इत्थम् वक्ष्यमाणप्रकाराणि त्यक्तानि अन्यकार्याणि केशबन्धनादीनि येषु तानि विचोष्टितानि व्यापाराः
sp002-002195_RV_07	नपुंसके भावे क्तः
sp002-002196_RV_07	बभूवुः
sp002-002197_RV_07	तान्येवाह पञ्चभिः श्लोकैः
sp002-002198_RV_07	आलोकमार्गमिति
sp002-002199_RV_07	सहसा आलोकमार्गम् गवाक्षपथम् व्रजन्त्या कयाचित् कामिन्या उद्वेष्टन वान्तमाल्यः
sp002-002200_RV_07	उद्वेष्टनो द्रुतगतिवशात् उन्मुक्तबन्धनः
sp002-002201_RV_07	अत एव वान्तमाल्यो बन्धविश्लेषेण उद्गीर्णमाल्यः
sp002-002202_RV_07	करेण रुद्धो गृहीतोऽपि च केशपाशः केशकलापः
sp002-002203_RV_07	पाशः पक्षश्च हस्तश्च कलापार्थाः कचात्परे इत्यमरः
sp002-002204_RV_07	तावत् आलोकमार्गप्राप्तिपर्यन्तम् बन्धुम् बन्धनार्थम् न सम्भावितो न चिन्तित एव
sp002-002205_RV_07	प्रसाधिकालम्बितमिति
sp002-002206_RV_07	काचित्
sp002-002207_RV_07	प्रसाधिकया अलङ्कर्त्र्या आलम्बितम् रञ्जनार्थ धृतम् द्रवरागम् एव आर्द्रा लक्तकमेव
sp002-002208_RV_07	अग्रश्च असौ पादश्च इति अग्रपाद इति कर्मधारयसमासः
sp002-002209_RV_07	हस्ताग्राग्रहस्तादयो गुणगुणिनोः भेदाभेदाभ्याम् इति वामनः
sp002-002210_RV_07	तमाक्षिप्य आकृष्य
sp002-002211_RV_07	उत्सृष्टलिलागतिः त्यक्तमन्दगमना सती
sp002-002212_RV_07	आ गवाक्षात् गवाक्षपर्यन्तम् पदवीम् पन्थानम् अलक्तकाङ्काम् लाक्षारागचिह्नाम् ततान विस्तारयामास
sp002-002213_RV_07	विलोचनमिति
sp002-002214_RV_07	अपरा स्त्री दक्षिणम् विलोचनम् अञ्जनेन सम्भाव्य अलङ्कृत्य
sp002-002215_RV_07	सम्भ्रमादिति भावः
sp002-002216_RV_07	तद्वञ्चितम् तेन अञ्जनेन वर्जितम् वामनेत्रम् यस्याः सा सती तथैव शलाकाम्
sp002-002217_RV_07	अञ्जनतूलिकाम् वहन्ती सती वातायनसन्निकर्षम् गवाक्षसमीपम् ययौ
sp002-002218_RV_07	दक्षिणग्रहणम् सम्भ्रमात् व्युत्क्रमकरणद्योतनार्थम्
sp002-002219_RV_07	सव्यम् हि पूर्वम् मनुष्या अञ्जते इति श्रुतेः
sp002-002220_RV_07	जालन्तरेति
sp002-002221_RV_07	अन्या स्त्री जालान्तरप्रेषितदृष्टिः गवाक्षमध्यप्रेरितदृष्टिः सती
sp002-002222_RV_07	प्रस्थानेन गमनेन भिन्नाम् त्रुटिताम् नीवीम् वसनग्नन्थिम्
sp002-002223_RV_07	नीवी परिपणे ग्रन्थौ स्त्रीणाम् जघनवाससि इति विश्वः
sp002-002224_RV_07	न बबन्ध
sp002-002225_RV_07	किन्तु नाभिप्रविष्टा आभरणानाम् कङ्कणादीनाम् प्रभा यस्य तेन
sp002-002226_RV_07	प्रभैव नाभेः आभरणम् अभूत् इति भावः
sp002-002227_RV_07	हस्तेन वासः अवलम्ब्य गृहीत्वा तस्थौ
sp002-002228_RV_07	अर्धाञ्चितेति
sp002-002229_RV_07	सत्वरमुत्थितायाः कस्याश्चित् अर्धाञ्चिता मणिभिः अर्धगुम्फिता दुर्निमिते सम्भ्रमात् उत्क्षिप्ते
sp002-002230_RV_07	डुमिञ्प्रक्षेपणे इति धातोः कर्मणि क्तः
sp002-002231_RV_07	पदे पदे प्रतिपदम्
sp002-002232_RV_07	वीप्सायाम् द्विर्भावः
sp002-002233_RV_07	गलन्ती गलद्रत्ना सती रशना मेखला तदानीम् गमनसमये अङ्गुष्ठ मूले अर्पितम् सूत्रमेव शेषो यस्याः सा आसीत्
sp002-002234_RV_07	तासामिति
sp002-002235_RV_07	तदानीम् सान्द्रकुतूहलानाम् तासाम् स्त्रीणाम् आसवगन्धो गर्भे येषाम् तैः
sp002-002236_RV_07	विलोलानि नेत्राण्येव भ्रमराः येषाम् तैः
sp002-002237_RV_07	मुखैः व्याप्तान्तराः छन्नावकाशाः गवाक्षाः सहस्रपत्राभरणा इव कमलालङ्कृता इव
sp002-002238_RV_07	सहस्रपत्रम् कमलम् इत्यमरः
sp002-002239_RV_07	आसन्
sp002-002240_RV_07	ता इति
sp002-002241_RV_07	ता नार्यः रघोरपत्यम् राघवम् अजम्
sp002-002242_RV_07	तस्यापत्यमिति अण्प्रत्ययः
sp002-002243_RV_07	दृष्टिभिः आपिबन्त्यः अतितृष्णया पश्यन्त्यः विषयान्तराणि अन्यान्विषयान् न जग्मुः
sp002-002244_RV_07	न विविदुः इत्यर्थः
sp002-002245_RV_07	तथाहि
sp002-002246_RV_07	आसाम् नारीणाम् शेषेन्द्रियवृत्तिः चक्षुर्व्यतिरिक्त श्रोत्रादीन्द्रियव्यापारः सर्वात्मना स्वरूपकार्त्स्न्येन चक्षुः प्रविष्टेव
sp002-002247_RV_07	श्रोत्रादीनि इन्द्रियाणि स्वातन्त्र्येण ग्रहणाशक्तेः चक्षुरेव प्रविश्य कौतुकात् स्वयम् अपि एनम् उपलभन्ते किमु
sp002-002248_RV_07	अन्यथा स्वस्वविषयाधिगमः किम् न स्यादिति भावः
sp002-002249_RV_07	शृण्वन्कथाः श्रोत्रसुखाः कुमारः इति वक्ष्यति
sp002-002250_RV_07	ताः कथयति स्थाने इत्यादिभिः त्रिभिः स्थान इति
sp002-002251_RV_07	भोज्या इन्दुमती परोक्षैः अदृष्टैः भूपतिभिः वृता ममैव इयमिति
sp002-002252_RV_07	प्रार्थितापि स्वयंवरमेव साधुम् हितम् अमंस्त मेने
sp002-002253_RV_07	न तु परोक्षमेव कञ्चित्प्रार्थकम् वव्रे
sp002-002254_RV_07	स्थाने युक्तमेतत्
sp002-002255_RV_07	युक्ते द्वे साम्प्रतम् स्थाने इत्यमरः
sp002-002256_RV_07	कुतः
sp002-002257_RV_07	अन्यथा स्वयंवराभावे असौ इन्दुमती
sp002-002258_RV_07	पद्ममस्याः अस्तीति पद्मा लक्ष्मीः
sp002-002259_RV_07	अर्श आदिभ्योऽच् इति अच्प्रत्ययः
sp002-002260_RV_07	नारायणमिव
sp002-002261_RV_07	आत्मतुल्यम् स्वानुरूपम् कान्तम् पतिम् कथम् लभेत
sp002-002262_RV_07	न लभेत इव
sp002-002263_RV_07	सदसत् विवेक असौकर्यादिति भावः
sp002-002264_RV_07	परस्परेणेति
sp002-002265_RV_07	स्पृहणीयशोभम् सर्वाशास्यसौन्दर्यमिदम् द्वन्द्वम् मिथुनम्
sp002-002266_RV_07	द्वन्द्वम् रहस्य इत्यादिना निपातः
sp002-002267_RV_07	परस्परेण नायोजयिष्यच्चेत् न योजयेत् यदि तर्हि प्रजानाम् पत्युः
sp002-002268_RV_07	विधातुः अस्मिन्द्वये द्वन्द्वे रूपविधानयत्नः सौन्दर्यनिर्माणप्रयासः वितथः विफलः अभविष्यत्
sp002-002269_RV_07	एतादृश अनुरूपस्त्रीपुंसान्तराभावात् इति भावः
sp002-002270_RV_07	लिङ्निमित्ते लङ्क्रियातिपत्तौ इति लृङ्
sp002-002271_RV_07	कुतश्चित्कारणवैगुण्यात् क्रियायाः अनभिनिष्पत्तिः क्रियातिपत्तिः इति वृत्तिकारः
sp002-002272_RV_07	रतिस्मराविति
sp002-002273_RV_07	रतिस्मरौ यौ नित्यसहचरौ इति अभिप्रायः
sp002-002274_RV_07	नूनम् तौ एव इयम् च अयम् च इमौ दम्पती अभूताम्
sp002-002275_RV_07	एतद्रूपेण उत्पन्नौ
sp002-002276_RV_07	कुतः
sp002-002277_RV_07	तथाहि
sp002-002278_RV_07	इयम् बाला राज्ञाम् सहस्रेषु राजसहस्रमध्ये
sp002-002279_RV_07	सत्यपि व्यत्यासकारणे इति भावः
sp002-002280_RV_07	आत्मप्रतिरूपम् स्वतुल्यमेव
sp002-002281_RV_07	तुल्यसङ्काशनीकाशप्रकाशप्रतिरूपकाः इति दण्डी
sp002-002282_RV_07	गता प्राप्ता
sp002-002283_RV_07	तदपि कथम् जातम् अत आह हि यस्मात् मनः जन्मान्तरसङ्गतिज्ञम् भवति
sp002-002284_RV_07	तदेव इदमिति प्रत्यभिज्ञाभावेऽपि वासनाविशेषवशात् अनुभूतार्थेषु मनःप्रवृत्तिः अस्ति इत्युक्तम्
sp002-002285_RV_07	जन्मान्तरसाहचर्यमेव अत्र प्रवर्तकमिति भावः
sp002-002286_RV_07	इतीति
sp002-002287_RV_07	इति स्थाने वृता इत्याद्युक्तप्रकारेण पौरवधूमुखेभ्यः उद्गताः उत्पन्नाः श्रोत्रयोः सुखा मधुराः
sp002-002288_RV_07	सुखशब्दो विशेष्यनिघ्नः
sp002-002289_RV_07	पापपुण्यसुखादि च इत्यमरः
sp002-002290_RV_07	कथाः गिरः शृण्वन् कुमारः अजः मङ्गलसंविधाभिः मङ्गलरचनाभिः
sp002-002291_RV_07	उद्भासितम् शोभितम् सम्बन्धिनः कन्यादायिनः सद्म गृहम् समाससाद प्राप
sp002-002292_RV_07	तत इति
sp002-002293_RV_07	ततः अनन्तरम् करेणुकायाः हस्तिन्याः सकाशात् आशु शीघ्रम् अवतीर्य
sp002-002294_RV_07	कामरूपेश्वरे दत्तो हस्तो येन सः अजः
sp002-002295_RV_07	अथ अनन्तरम् वैदर्भेण निर्दिष्टम् प्रदर्शितम् अन्तश्चतुष्कम् चत्वरम्
sp002-002296_RV_07	नारीणाम् मनांसीव विवेश
sp002-002297_RV_07	महार्हेति
sp002-002298_RV_07	महार्हसिंहासने संस्थितः असौ अजः
sp002-002299_RV_07	भोजेन उपनीतम्
sp002-002300_RV_07	रत्नैः सहितम् सरत्नम्
sp002-002301_RV_07	मधुपर्कमिश्रम् अर्घ्यम् पूजासाधनद्रव्यम् दुकूलयोः क्षौमयोः युग्मम् च वनिताकटाक्षैः अन्यस्त्रीणाम् अपाङ्गदर्शनैः सार्धम्
sp002-002302_RV_07	जग्राह गृहीतवान्
sp002-002303_RV_07	दुकूलवासा इति
sp002-002304_RV_07	दुकूलवासाः सः अजः विनीतैः नम्रैः अवरोधरक्षैः अन्तःपुराधिकृतैः वधूसमीपम् निन्ये
sp002-002305_RV_07	तत्र दृष्टान्तः स्फुटफेनराजिः उदन्वान्समुद्रो नवैः नूतनैः चन्द्रपादैः चन्द्रकिरणैः वेलायाः सकाशम् समीपमिव
sp002-002306_RV_07	पूर्णदृष्टान्तोऽयम्
sp002-002307_RV_07	तत्रेति
sp002-002308_RV_07	तत्र सद्मनि अर्चितः पूजितः अग्निकल्पः अग्नितुल्यः भोजपतेः भोजदेशाधीश्वरस्य पुरोधाः पुरोहितः
sp002-002309_RV_07	पुरोधास्तु पुरोहितः इत्यमरः
sp002-002310_RV_07	आज्यादिभिः द्रव्यैः अग्निंहुत्वा तमेव च अग्निम् विवाहसाक्ष्य आधाय
sp002-002311_RV_07	साक्षिणम् च कृत्वा इत्यर्थः
sp002-002312_RV_07	वधूवरौ सङ्गमयाञ्चकार योजयामास
sp002-002313_RV_07	हस्तेनेति
sp002-002314_RV_07	स राजसूनुः हस्तेन स्वकीयेन वध्वाः हस्तम् परिगृह्य
sp002-002315_RV_07	अनन्तरायाः सन्निहितायाः अशोकलतायाः प्रवालम् पल्लवम् प्रतिपल्लवेन स्वकीयेन प्राप्य चूतः आम्रः इव
sp002-002316_RV_07	सुतराम् चकासे
sp002-002317_RV_07	आसीदिति
sp002-002318_RV_07	वरः कण्टकितः पुलकितः प्रकोष्ठो यस्य स आसीत्
sp002-002319_RV_07	सूच्यग्रे क्षुद्रशत्रौ च रोमहर्षे च कण्टकः इत्यमरः
sp002-002320_RV_07	कुमारी खिन्नाङ्गुलिः संववृते बभूव
sp002-002321_RV_07	अत्र उत्प्रेक्षते तस्मिन्द्वये मिथुने तत्क्षणम् आत्मवृत्तिः सात्त्विकोदयरूपा वृत्तिः
sp002-002322_RV_07	मनोभवेन कामेन समम् विभक्तेव पृथक्कृतेव
sp002-002323_RV_07	प्राक्सिद्धस्यापि अनुरागसाम्यस्य सम्प्रति तत्कार्यदर्शनात् पाणिस्पर्शकृतत्वम् उत्प्रेक्षते
sp002-002324_RV_07	अत्र वात्स्यायनः कन्या तु प्रथमसमागमे खिन्नाङ्गुलिः खिन्नमुखी च भवति
sp002-002325_RV_07	पुरुषस्तु रोमाञ्चितो भवति
sp002-002326_RV_07	एभिः अनयोर्भावम् परीक्षेत
sp002-002327_RV_07	इति
sp002-002328_RV_07	स्त्रीपुरुषयोः स्वेदरोमाञ्चाभिधानम् सात्त्विकमात्रोपलक्षणम्
sp002-002329_RV_07	न तु प्रतिनियमो विवक्षितः
sp002-002330_RV_07	एभिरिति बहुवचनसामर्थ्यात्
sp002-002331_RV_07	एवम् सति कुमारसम्भवे रोमोद्गमः प्रादुरभूत् उमायाः स्विन्नाङ्गुलिः पुङ्गवकेतुरासीत् इति व्युत्क्रमवचनम् न दोषायेति
sp002-002332_RV_07	वृत्तिस्तयोः पाणिसमागमेन समम् विभक्तेव मनोभवस्य इति अपरार्धस्य पाठान्तरे व्याख्यानान्तरम्
sp002-002333_RV_07	पाणिसमागमेन पाण्योः संस्पर्शेन कर्त्रा तयोः वधूवरयोः मनोभवस्य वृत्तिः स्थितिः समम् विभक्तेव
sp002-002334_RV_07	समीकृतेव इत्यर्थः
sp002-002335_RV_07	तयोरिति
sp002-002336_RV_07	अपाङ्गेषु नेत्रप्रान्तेषु प्रतिसारितानि प्रवर्तितानि क्रिययोः निरीक्षणलक्षणयोः समापत्त्या
sp002-002337_RV_07	यदृच्छासङ्गत्या निवर्तितानि प्रत्याकृष्टानि अन्योन्यस्मिन् लोलानि सतृष्णानि
sp002-002338_RV_07	लोलश्चलसतृणयोः इत्यमरः
sp002-002339_RV_07	तयोः दम्पत्योः विलोचनानि दृष्टयः मनोज्ञाम् रम्याम् ह्रिया निमित्तेन यन्त्रणाम् सङ्कोचम् आनशिरे प्रापुः
sp002-002340_RV_07	प्रदक्षिणेति
sp002-002341_RV_07	तन्मिथुनम् उदर्चिषः उन्नतज्वालस्य कृशानोः वह्नेः प्रदक्षिणप्रक्रमणात् प्रदक्षिणीकरणात्
sp002-002342_RV_07	मेरोरुपान्तेषु समीपेषु वर्तमानम् आवर्तमानम्
sp002-002343_RV_07	मेरुम् प्रदक्षिणीकुर्वत् इत्यर्थः
sp002-002344_RV_07	अन्योन्यसंसक्तम् परस्परसङ्गतम्
sp002-002345_RV_07	मिथुनसापि एतत् विशेषणम्
sp002-002346_RV_07	अहश्च त्रियामा च अहस्त्रियामम् रात्रिन्दिवमिव
sp002-002347_RV_07	समाहारे द्वन्द्वैकवद्भावः
sp002-002348_RV_07	चकासे दिदीपे
sp002-002349_RV_07	नितम्बगुर्वीति
sp002-002350_RV_07	नितम्बेन गुर्वी अलघ्वी
sp002-002351_RV_07	दुर्धरालघुनोर्गुर्वी इति शाश्वतः
sp002-002352_RV_07	विधातृप्रतिमेन ब्रह्मतुल्येन तेन गुरुणा याचकेन प्रयुक्ता जुहुधीति नियुक्ता
sp002-002353_RV_07	मत्तचकोरस्येव नेत्रे यस्याः सा लज्जावती सा वधूः अग्नौ लाजविसर्गम् चकार
sp002-002354_RV_07	अविरिति
sp002-002355_RV_07	हविषः आज्यादेः शमीपल्लवानाम् लाजानाम् च गन्धः अस्यास्तीति हविःशमीपल्लवलाजगन्धी
sp002-002356_RV_07	शमीपल्लवमिश्रांल्लाजान् अञ्जलिना वपति इति कात्यायनः
sp002-002357_RV_07	पुण्यो धूमः कृशानोः पावकादुदियाय उद्भूतः
sp002-002358_RV_07	कपोलयोः संसर्पिणी प्रसरणशीला शिखा यस्य स तथोक्तः स धूमः
sp002-002359_RV_07	तस्याः वध्वाः मुहूर्तम् कर्णोत्पलताम् कर्णाभरणताम् प्रपेदे
sp002-002360_RV_07	तदिति
sp002-002361_RV_07	तद्वधूमुखमाचारेण प्राप्तात् धूमग्रहणात्
sp002-002362_RV_07	अञ्जनस्य क्लेदः अञ्जनक्लेदः
sp002-002363_RV_07	अञ्जनमिश्र बाष्पोदकम् इत्यर्थः
sp002-002364_RV_07	तेन समाकुलाक्षम्
sp002-002365_RV_07	प्रम्लानः बीजाङ्कुरः यवाङ्कुर एव कर्णपूरः अवतंसः
sp002-002366_RV_07	यस्य तत्पाटलगण्डलेखम् अरुणगण्डस्थलम् च बभूव
sp002-002367_RV_07	ताविति
sp002-002368_RV_07	कनकासनस्थौ तौ कन्याकुमारौ स्नातकैः गृहस्थविशेषैः
sp002-002369_RV_07	स्नातकस्तु आप्लुतो व्रती इत्यमरः
sp002-002370_RV_07	बन्धुमता
sp002-002371_RV_07	बन्धुपुरःसरेण इत्यर्थः
sp002-002372_RV_07	राज्ञा च पुरन्ध्रिभिः पतिपुत्रवतीभिः नारीभिश्च क्रमशः प्रयुक्तम्
sp002-002373_RV_07	स्नातकादीनाम् पूर्वपूर्ववैशिष्ट्यात् क्रमेण कृतम् आर्द्रक्षतानाम् आरोपणम् अन्वभूताम् अनुभूतवन्तौ
sp002-002374_RV_07	इतीति
sp002-002375_RV_07	अधिश्रीः अधिकसम्पन्नः भोजकुलप्रदीपः स राजा
sp002-002376_RV_07	इति स्वसुः इन्दुमत्याः पाणिग्रहणम् विवाहम् सम्पाद्य कारयित्वा
sp002-002377_RV_07	महीपतीनाम् राज्ञाम् पृथक् एकैकशः अर्हणार्थम् पूजार्थम् अधिकृतान् अधिकारिणः समादिदेशा आज्ञापयामास
sp002-002378_RV_07	लिङ्गैरिति
sp002-002379_RV_07	मुदः सन्तोषस्य लिङ्गैश्चिह्नैः कपटहासादिभिः संवृतविक्रियाः निगूहितमत्सराः
sp002-002380_RV_07	अतएव प्रसन्ना बहिः निर्मला गूढनक्राः अन्तर्लीनग्राहाः ह्रदाः इव स्थितास्ते नृपाः वैदर्भम्
sp002-002381_RV_07	भोजम् आमन्त्र्य आपृच्छ्य तदीयाम् वैदर्भीयाम् पूजाम् उपदाच्छलेन उपायनमिषेण प्रत्यर्प्य ययुः गतवन्तः
sp002-002382_RV_07	स इति
sp002-002383_RV_07	आरम्भसिद्धौ कार्यसिद्धौ विषये
sp002-002384_RV_07	पूर्वम् कृता कृतपूर्वा
sp002-002385_RV_07	सुप्सुपेति समासः
sp002-002386_RV_07	कृतपूर्वा संवित्सङ्केतो मार्गावरोधरूपः उपायो येन स तथोक्तः
sp002-002387_RV_07	संविद्युद्धे प्रतिज्ञायाम् सङ्केताचारनामसु इति केशवः
sp002-002388_RV_07	स राजलोकः समयोपलभ्यम् अजप्रस्थानकाले लभ्यम्
sp002-002389_RV_07	तदा तस्य एकाकित्वात् इति भावः
sp002-002390_RV_07	समरोपलभ्यम् इति पाठे युद्धसाध्यम् इत्यर्थः
sp002-002391_RV_07	तत्प्रमदैव आमिषम् भोग्यवस्तु
sp002-002392_RV_07	आमिषम् त्वस्त्रियाम् मांसे तथा स्यात् भोग्य वस्तुनि इति केशवः
sp002-002393_RV_07	आदास्यमानो ग्रहीष्यमाणः सन् अजस्य पन्थानम् आवृत्य अवरुध्य तस्थौ
sp002-002394_RV_07	भर्ता इति
sp002-002395_RV_07	अनुष्ठितः सम्पादितः अनन्तरजाया अनुजाया विवाहो येन स तथोक्तः
sp002-002396_RV_07	क्रथकैशिकानाम् देशानाम् भर्ता स्वामी भोजोऽपि तावत् तदा सत्त्वानुरूपम् उत्साहानुरूपम् यथा तथा
sp002-002397_RV_07	आ समन्तात्
sp002-002398_RV_07	अनेन अनियतवस्तुदानम् इत्यर्थः
sp002-002399_RV_07	हरणम् कन्यायै देयम् धनम्
sp002-002400_RV_07	यौतकादि तु यद्देयम् सुदायो हरणम् च तत् इत्यमरः
sp002-002401_RV_07	आहरणीकृता श्रीः येन तथोक्तः सन् राघवम् अजम् प्रास्थापयत् प्रस्थापितवान्
sp002-002402_RV_07	स्वयम् अन्वगात् अनुजगाम च
sp002-002403_RV_07	तिस्र इति
sp002-002404_RV_07	कुण्डिनम् विदर्भनगरम् तस्येशः भोजः त्रिषु लोकेषु प्रथितेन अजेन सार्धम् मार्गे पथि तिस्रः वसतीः रात्रीः इषित्वा स्थित्वा
sp002-002405_RV_07	वसती रात्रिवेश्मनोः इत्यमरः
sp002-002406_RV_07	कालाध्वनोरत्यन्तसंयोगे इति द्वितीया
sp002-002407_RV_07	पर्वात्यये दर्शान्ते उष्णरश्मेः सूर्यात् सोमः चन्द्रः इव
sp002-002408_RV_07	तस्मात् अजात् अपावर्तत
sp002-002409_RV_07	तम् विसृज्य निवृत्तः इत्यर्थः
sp002-002410_RV_07	प्रमन्यव इति
sp002-002411_RV_07	नृपाः राजानः प्रागपि प्रत्येकम् आत्तस्वतया दिग्विजये गृहीतधनत्वेन कोसलेन्द्रे रघौ प्रमन्यवो रूढवैराः बभूवुः
sp002-002412_RV_07	अतो हेतोः समेताः सङ्गताः सन्तः तदात्मजस्य रघुसूनोः स्त्रीरत्नलाभम् न चक्षमिरे न सेहिरे
sp002-002413_RV_07	तमिति
sp002-002414_RV_07	दृप्तः उद्धतः सः राजन्यगणः राजसङ्घातः
sp002-002415_RV_07	भोजकन्याम् उद्वहन्तम् नयन्तम् तमजम्
sp002-002416_RV_07	बलिना वैरोचनिना प्रदिष्टाम् दत्ताम् श्रियम् आददानम् स्वीकुर्वाणम्
sp002-002417_RV_07	त्रिविक्रमस्य इमम् त्रैविक्रमम्
sp002-002418_RV_07	पादम् इन्द्रशत्रुः प्रह्लादः इव
sp002-002419_RV_07	पथि रुरोध
sp002-002420_RV_07	तथा च ब्रह्माण्डपुराणे विरोचनविरोधेऽपि प्रह्लादः प्राक्तनम् स्मरन्
sp002-002421_RV_07	विष्णोस्तु क्रममाणस्य पादाम्भोजम् रुरोध ह
sp002-002422_RV_07	इति
sp002-002423_RV_07	तस्या इति
sp002-002424_RV_07	स कुमारः अजः तस्याः इन्दुमत्याः रक्षार्थम् अनल्पयोधम् बहुभटम्
sp002-002425_RV_07	पितुरागतम् पित्र्यम्
sp002-002426_RV_07	आप्तमित्यर्थः
sp002-002427_RV_07	सचिवमादिश्य आज्ञाप्य ताम् पार्थिववाहिनीम् राजसेनाम्
sp002-002428_RV_07	ध्वजिनी वाहिनी सेना इत्यमरः
sp002-002429_RV_07	भागीरथीम् उत्तरङ्गः शोणः शोणाख्यो नद इव
sp002-002430_RV_07	प्रत्यग्रहीत् अभियुक्तवान्
sp002-002431_RV_07	पत्तिरिति
sp002-002432_RV_07	पत्तिः पादचारो योद्धा पदातिम् पादचारम् अभ्यपतत्
sp002-002433_RV_07	पदा पादाभ्याम् अततीति पदातिः
sp002-002434_RV_07	पादस्यपद् इत्यादिना पदादेशः
sp002-002435_RV_07	पदातिपत्ति पदग पादातिक पदाजयः इत्यमरः
sp002-002436_RV_07	रथेशः रथिकः रथिनम् रथारोहम् अभ्यपतत्
sp002-002437_RV_07	तुरङ्गसादि अश्वारोहः तुरगाधिरूढम् अश्वारोहम् अभ्यपतत्
sp002-002438_RV_07	रथिनः स्यन्दनारोहाः अश्वारोहास्तु सादिनः इत्यमरः
sp002-002439_RV_07	गजस्य यन्ता हस्त्यारोहः गजस्थम् पुरुषम् अभ्यपतत्
sp002-002440_RV_07	इत्थमनेन प्रकारेण तुल्यप्रतिद्वन्द्वि एकजातीयप्रतिभटम् युद्धम् बभूव
sp002-002441_RV_07	अन्योन्यम् द्वन्द्वम् कलहः अस्ति येषामिति प्रतिद्वन्द्विनो योधाः
sp002-002442_RV_07	द्वन्द्वम् कलहयुग्मयोः इत्यमरः
sp002-002443_RV_07	नदत्सु इति
sp002-002444_RV_07	तूर्येषु नदत्सु सत्सु अविभाव्यवाचः अनवधार्यगिरः चापभृतः धानुष्काः कुलमुपदिश्यते
sp002-002445_RV_07	प्रख्याप्यते यैः ते कुलोपदेशाः तान् कुलनामानि नोदीरयन्ति स्म नोच्चारयामासुः
sp002-002446_RV_07	श्रोतुम् अशक्यत्वात् वाचः नाब्रुवन् इत्यर्थः
sp002-002447_RV_07	किन्तु बाणाक्षरैः बाणेषु लिखिताक्षरैरेव परस्परस्य अन्योन्यस्य ऊर्जितम् प्रख्यातम् नाम शशंसुः ऊचुः
sp002-002448_RV_07	उत्थापित इति
sp002-002449_RV_07	संयति सङ्ग्रामे अश्वैरुत्थापितः
sp002-002450_RV_07	स्यन्दनवंशानाम् रथसमूहानाम् चक्रैः रथाङ्गैः सान्द्रीकृतः घनीकृतः
sp002-002451_RV_07	वंशः पृष्ठास्थ्नि गेहोर्ध्वकाष्ठे वेणौ गणे कुले इति केशवः
sp002-002452_RV_07	कुञ्जरकर्णानाम् तालैः ताडनैः विस्तारितः प्रसारितः रेणुः नेत्रक्रमेण अंशुकपरिपाट्या
sp002-002453_RV_07	अंशुकमिव इत्यर्थः
sp002-002454_RV_07	स्यात् जटांशुकयोर्नेत्रम् इति क्रमोङ्घ्रौ परिपाट्याम् च इति च केशवः
sp002-002455_RV_07	सूर्यम् उपरुरोध आच्छादयामास
sp002-002456_RV_07	मत्स्यध्वजा इति
sp002-002457_RV_07	वायुवशात् विदीर्णैः विवृतैर्मुखैः प्रवृद्धानि ध्वजिनीरजांसि सैन्यरेणून् पिबन्तः गृह्णन्तः
sp002-002458_RV_07	मत्स्यध्वजा मत्स्याकारा ध्वजाः पर्याविलानि परितः कलुषाणि नवोदकानि पिबन्तः परमार्थमत्स्याः सत्यमत्स्या इव
sp002-002459_RV_07	बभुः भान्ति स्म
sp002-002460_RV_07	रथ इति
sp002-002461_RV_07	सान्द्रे प्रवृद्धे रजसि रथः रथाङ्गध्वनिना चक्रस्वनेन विजज्ञे ज्ञातः
sp002-002462_RV_07	नागो हस्ती विलोलानाम् घण्टानाम् क्वणितेन नादेन विजज्ञे
sp002-002463_RV_07	आत्मपरावबोधः स्वपरविवेकः
sp002-002464_RV_07	योधानामिति शेषः
sp002-002465_RV_07	स्वभर्तृणाम् स्वस्वामिनाम् नामग्रहणात् नामोच्चारणात् बभूव
sp002-002466_RV_07	रजोऽन्धतया सर्वे स्वम् परम् च शब्दादेव अनुमाय प्रजघ्नुः इत्यर्थः
sp002-002467_RV_07	आवृण्वत इति
sp002-002468_RV_07	लोचनमार्गम् आवृण्वतः दृष्टिपथम् उपरुन्धतः
sp002-002469_RV_07	आजौ युद्धे विजृम्भितस्य व्याप्तस्य
sp002-002470_RV_07	रज एव अन्धकारम् तस्य
sp002-002471_RV_07	शस्त्रक्षतेप्यः अश्वद्विपवीरेभ्यः जन्म यस्य सः तथोक्तः रुधिरप्रवाहः बालारुणः बालार्कः अभूत्
sp002-002472_RV_07	अरुणो भास्करेऽपि स्यात् इत्यमरः
sp002-002473_RV_07	बालविशेषणम् रुधिरसावर्ण्यार्थम्
sp002-002474_RV_07	स इति
sp002-002475_RV_07	क्षतजेन रुधिरेण छिन्नमूलः
sp002-002476_RV_07	त्याजितभूतलसम्बन्धः इत्यर्थः
sp002-002477_RV_07	तस्य क्षतजस्य उपरिष्टात् पवनावधूतो वाताहतः स रेणुः
sp002-002478_RV_07	अङ्गारशेषस्य हुताशनस्य अग्नेः पूर्वोत्थितो धूम इव
sp002-002479_RV_07	आबभासे दिदीपे
sp002-002480_RV_07	प्रहारेति
sp002-002481_RV_07	रथस्थाः रथिनः प्रहारेण या मूर्च्छा तस्याः अपगमे सति
sp002-002482_RV_07	मूर्छितानाम् अन्यत्र नीत्वा संरक्षणम् सारथिधर्म इति कृत्वा
sp002-002483_RV_07	निवर्तिताश्वान् यन्तॄन् सारथीन् उपालभ्य असाधु कृतम् इति अधिक्षिप्य
sp002-002484_RV_07	पूर्वम् यैः स्वयम् सादिता हताः
sp002-002485_RV_07	लक्षितपूर्वकेतून्
sp002-002486_RV_07	पूर्वदृष्टैः केतुभिः प्रत्यभिज्ञातान् इत्यर्थः
sp002-002487_RV_07	तानेव सामर्षतया सकोपत्वेन हेतुना निजघ्नुः प्रजह्रुः
sp002-002488_RV_07	अपि इति
sp002-002489_RV_07	अर्धश्च असौ मार्गश्च तस्मिन् अर्धमार्गे परेषाम् बाणैः लूनाः छिन्नाः अपि हस्तवताम्
sp002-002490_RV_07	कृतहस्तानाम् धनुर्भृताम् पृषत्काः शराः आत्मजवानुवृत्त्या स्ववेगानुबन्धेन हेतुना फलिभिः लोहाग्रवद्भिः
sp002-002491_RV_07	सस्यबाणाग्रयोः फलम् इति विश्वः
sp002-002492_RV_07	पूर्वार्धभागैः
sp002-002493_RV_07	शृणातीति शरुः
sp002-002494_RV_07	तस्मै हितम् शरव्यम् लक्ष्यम्
sp002-002495_RV_07	उगवादिभ्यो यत् इति यत्प्रत्ययः
sp002-002496_RV_07	लक्षम् लक्ष्यम् शरव्यम् च इत्यमरः
sp002-002497_RV_07	सम्प्रापुरेव
sp002-002498_RV_07	न तु मध्ये पतिता इत्यर्थः
sp002-002499_RV_07	आधोरणानामिति
sp002-002500_RV_07	गजसन्निपाते गजयुद्धे निशितैः अत एव क्षुराग्रैः क्षुरस्य अग्रमिव अग्रम् येषाम् तैः चक्रैः आयुधविशेषैः हृतानि छिन्नान्यपि
sp002-002501_RV_07	श्येनानाम् पक्षिविशेषाणाम्
sp002-002502_RV_07	पक्षी श्येनः इत्यमरः
sp002-002503_RV_07	नखाग्रकोटिषु व्यासक्ताः केशाः येषाम् तानि
sp002-002504_RV_07	आधोरणानाम् हस्त्यारोहाणाम्
sp002-002505_RV_07	आधोरणा हस्तिपका हस्त्यारोहा निषादिनः इत्यमरः
sp002-002506_RV_07	शिरांसि चिरेण पेतुः पतितानि
sp002-002507_RV_07	शिरःपातात् प्रागेव आरुह्य पश्चात् उत्पतताम् पक्षिणाम् नखेषु केशप्रसङ्गः चिरपातहेतुरिति भावः
sp002-002508_RV_07	पूर्वमिति
sp002-002509_RV_07	पूर्वम् प्रथमम् प्रहर्ता अश्वसादी तौरङ्गिकः प्रतिप्रहारे अक्षमम् अशक्तम् तुरङ्गमस्कन्धे निषण्णदेहम्
sp002-002510_RV_07	मूर्च्छितम् इत्यर्थः
sp002-002511_RV_07	रिपुम् भूयो न जघान पुनर्न प्रजहार
sp002-002512_RV_07	किन्तु प्रत्याश्वसन्तम् पुनरुज्जीवन्तम् आचकाङ्क्ष
sp002-002513_RV_07	नायुधव्यसनम् प्राप्तम् नार्तम् नातिपरिक्षतम् इति निषेधादिति भावः
sp002-002514_RV_07	तनुत्यजामिति
sp002-002515_RV_07	तनुत्यजाम्
sp002-002516_RV_07	तनुषु निःस्पृहाणामित्यर्थः
sp002-002517_RV_07	वर्मभृताम् कवचिनाम् सम्बन्धिभिः बृहत्सु दन्तेषु पतद्भिः अत एव विकोशैः पिधानात् उद्धृतैः
sp002-002518_RV_07	कोशोऽस्त्री कुड्मले खड्गपिधाने इत्यमरः
sp002-002519_RV_07	असिभिः खड्गैः उद्यन्तम् उत्थितम् अग्निम् विविग्ना भीता गजाः
sp002-002520_RV_07	करसीकरेण शुण्डादण्डजलकणेन शमयाम्बभूवुः शान्तम् चक्रुः
sp002-002521_RV_07	शिलीमुख इति
sp002-002522_RV_07	शिलीमुखैः बाणैः उत्कृत्तानि शिरांस्येव फलानि तैः आढ्या सम्पन्ना
sp002-002523_RV_07	च्युतैः भ्रष्टैः शिरांसि त्रायन्ते इति शिरस्त्राणि शीर्षण्यानि
sp002-002524_RV_07	शीर्षण्यम् च शिरस्त्रे अथ इत्यमरः
sp002-002525_RV_07	तैः चषकोत्तरा चषकः पानपात्रमुत्तरम् यस्याम् सा इव
sp002-002526_RV_07	चषकोऽस्त्री पानपात्रम् इत्यमरः
sp002-002527_RV_07	शोणितान्येव मद्यम् तस्य कुल्याः प्रवाहाः यस्याम् सा
sp002-002528_RV_07	कुल्याल्पा कृत्रिमा सरित् इत्यमरः
sp002-002529_RV_07	रणक्षितिः युद्धभूमिः मृत्योः पानभूमिरिव रराज
sp002-002530_RV_07	उपान्तयोरिति
sp002-002531_RV_07	उपान्तयोः प्रान्तयोः विहङ्गैः पक्षिभिः निष्कुषितम् खण्डितम्
sp002-002532_RV_07	इण्निष्ठायाम् इति इडागमः
sp002-002533_RV_07	भुजच्छेदम् भुजखण्डम् तेभ्यः विहङ्गेभ्यः आक्षिप्य आच्छिद्य
sp002-002534_RV_07	पिशितप्रिया मांसप्रियापि शिवा क्रोष्ट्री
sp002-002535_RV_07	शिवः कीलः शिवा क्रोष्ट्री इति विश्वः
sp002-002536_RV_07	केयूरकोट्या अङ्गदाग्रेण क्षतः तालुदेशो यस्याः सा सती
sp002-002537_RV_07	अपाचकारा अपसारयामास
sp002-002538_RV_07	किरतेः करोतेर्वा लिट्
sp002-002539_RV_07	कश्चिदिति
sp002-002540_RV_07	द्विषतः खड्गेन हृतोत्तमाङ्गः छिन्नशिराः कश्चिद्वीरः सद्यः विमानप्रभुताम् विमानाधिपत्यम्
sp002-002541_RV_07	देवत्वमित्यर्थः
sp002-002542_RV_07	उपेत्य प्राप्य वामाङ्गसंसक्ताम् सव्योत्सङ्गसङ्गिनी सुराङ्गना यस्य
sp002-002543_RV_07	स तथोक्तः सन् समरे नृत्यत् स्वयम् स्वम् निजम् कबन्धम् विशिरस्कम् कलेवरम् ददर्श
sp002-002544_RV_07	कबन्धोऽस्त्री क्रियायुक्तम् अपमूर्धकलेवरम् इत्यमरः
sp002-002545_RV_07	अन्योन्येति
sp002-002546_RV_07	कौचित् वीरौ अन्योन्यस्य सूतयोः सारथ्योः उन्मथनात् निधनात् तौ वएव सूतौ रथिनौ योद्धारौ च अभूताम्
sp002-002547_RV_07	तौ एव व्यश्वौ नष्टाश्वौ सन्तौ गदाभ्याम् व्यायतः दीर्घः सम्प्रहारः युद्धम् ययोः तौ अभूताम्
sp002-002548_RV_07	ततौ भग्नायुधौ भग्नगदौ सन्तौ बाहुविमर्दे निष्ठा नाशः ययोः तौ बाहुयुद्धसक्तौ अभूताम्
sp002-002549_RV_07	निष्ठा निष्पत्तिनाशान्ताः इत्यमरः
sp002-002550_RV_07	परस्परेणेति
sp002-002551_RV_07	परस्परेण अन्योन्यम् क्षतयोः क्षततन्वोः समकालम् एककालम् यथा तथा उत्क्रान्तवाय्वोः युगपद् उद्गतप्राणयोः
sp002-002552_RV_07	एकैव अप्सराः प्रार्थिता याभ्याम् तयोः एकाप्सरःप्रार्थितयोः
sp002-002553_RV_07	प्रार्थितैकाप्सरसोः इत्यर्थः
sp002-002554_RV_07	वा आहिताग्न्यादिषु इति परनिपातः
sp002-002555_RV_07	अथवा एकस्याम् अप्सरसि प्रार्थितम् प्रार्थना ययोः इति विग्रहः
sp002-002556_RV_07	स्त्रियाम् बहुषु अप्सरसः इति बहुत्वाभिधानम् प्रायिकम्
sp002-002557_RV_07	कयोश्चित् प्रहर्त्रोः योधयोः अमर्त्यभावे अपि देवत्वे अपि विवादः कलह आसीत्
sp002-002558_RV_07	एकामिषाभिलाषो हि महद्वैरबीजमिति भावः
sp002-002559_RV_07	व्यूहाविति
sp002-002560_RV_07	तौ उभौ व्यूहौ सेनासङ्घातौ
sp002-002561_RV_07	व्यूहस्तु बलविन्यासः इत्यमरः
sp002-002562_RV_07	पश्चात्पुरश्च यौ मारुतौ तयोः पर्यायवृत्त्या क्रमवृत्त्या प्रवृद्धौ महार्णवोर्मी इव
sp002-002563_RV_07	इतरेतरस्मात् अन्योन्यस्मात् अव्यवस्थम् व्यवस्थारहितम् अनियतम् जयम् भङ्गम् पराजयम् च आपतुः प्राप्तवन्तौ
sp002-002564_RV_07	परेणेति
sp002-002565_RV_07	बले स्वसैन्ये परेण परबलेन भग्ने अपि महौजाः महाबलः अजः अरिसैन्यम् प्रत्येव ययौ
sp002-002566_RV_07	तथाहि
sp002-002567_RV_07	समीरणेन वायुना धूमो निवर्त्येत कक्षात् अपसार्येत वर्ततेः ण्यन्तात्कर्मणि सम्भावनायाम् लिङ्
sp002-002568_RV_07	वह्निस्तु यतः यत्र कक्षस्तृणम्
sp002-002569_RV_07	कक्षौ तु तृणवीरुधौ इत्यमरः
sp002-002570_RV_07	तत एव तत्र इव
sp002-002571_RV_07	प्रवर्तते इति शेषः
sp002-002572_RV_07	सार्वविभक्तिकः तसिः
sp002-002573_RV_07	रथीति
sp002-002574_RV_07	रथी रथारूढो निषङ्गी तूणीरवान्
sp002-002575_RV_07	तूणोपसङ्गा तूणीरनिषङ्गा इषुधिः द्वयोः इत्यमरः
sp002-002576_RV_07	कवची वर्मधरः धनुष्मान् धनुर्धरः दृप्तः रणदृप्तः एकवीरः
sp002-002577_RV_07	असहायशूरः सः अजः राजन्यकम् राजसमूहम्
sp002-002578_RV_07	गोत्रोक्ष इत्यादिना वुञ्प्रत्ययः
sp002-002579_RV_07	महावराहः वराहावतारो विष्णुः कल्पक्षये कल्पान्तकाले उद्वृत्तम् उद्वेलम् अर्णवाम्भ इव
sp002-002580_RV_07	निवारयामास
sp002-002581_RV_07	स इति
sp002-002582_RV_07	सः अजः
sp002-002583_RV_07	आजौ सङ्ग्रामे दक्षिणम् हस्तम् तूणमुखेन निषङ्गविवरेण वामम् अतिसुन्दरम्
sp002-002584_RV_07	वामम् सव्ये प्रतीपे च द्रविणे च अतिसुन्दरे इति विश्वः
sp002-002585_RV_07	व्यापारयन् अलक्ष्यता
sp002-002586_RV_07	शरसन्धानादयस्तु दुर्लक्ष्या इत्यर्थः
sp002-002587_RV_07	सकृत् आकर्णकृष्टा
sp002-002588_RV_07	योद्धुः अस्य अजस्य मौर्वी ज्या रिपून्घ्नन्तीति रिपुघ्नाः
sp002-002589_RV_07	तान्
sp002-002590_RV_07	अमनुष्यकर्तृके च इति ठक्प्रत्ययः
sp002-002591_RV_07	बाणान्सुषुव इव सुषुवे किमु
sp002-002592_RV_07	इत्युत्प्रेक्षा
sp002-002593_RV_07	स इति
sp002-002594_RV_07	सः अजः रोषेण दष्टा अत एव अधिकलोहिता ओष्ठाः येषाम् तानि तैः
sp002-002595_RV_07	व्यक्ता ऊर्ध्वा रेखा यासाम् ता भ्रुकुटीः भ्रूभङ्गान्वहद्भिः
sp002-002596_RV_07	भल्लनिकृत्ता बाणविशेषच्छिन्नाः कण्ठा येषाम् तैः
sp002-002597_RV_07	हूङ्कारगर्भैः सहूङ्कारैः
sp002-002598_RV_07	हूङ्कुर्वद्भिः इत्यर्थः
sp002-002599_RV_07	द्विषताम् शिरोभिः गाम् भूमिम् तस्तार छादयामास
sp002-002600_RV_07	सर्वैरिति
sp002-002601_RV_07	द्विरदप्रधानैः गजमुख्यैः सर्वैर्बलाङ्गैः सेनाङ्गैः
sp002-002602_RV_07	हस्त्यश्वरथपादातम् सेनाङ्गम् स्यात् चतुष्टयम् इत्यमरः
sp002-002603_RV_07	कङ्कटभेदिभिः कवचभेदिभिः
sp002-002604_RV_07	उरश्छदः कङ्कटको अजगरः कवचोस्त्रियाम् इत्यमरः
sp002-002605_RV_07	सर्वायुधैश्च
sp002-002606_RV_07	बाह्यबलमुक्त्वा आन्तरमाह सर्वप्रयत्नेन च सर्वे एव भूमिपालाः युधि तस्मिन् अजे प्रजह्रुः
sp002-002607_RV_07	तम् प्रजह्रुः इत्यर्थः
sp002-002608_RV_07	सर्वत्र सर्वकारकशक्तिसम्भवात् कर्मणः अपि अधिकरणविवक्षायाम् सप्तमी
sp002-002609_RV_07	तदुक्तम् अनेकशक्तियुक्तस्य विश्वस्यानेककर्मणः
sp002-002610_RV_07	सर्वदा सर्वथाभावात् क्वचित् किञ्चित् विवक्ष्यते
sp002-002611_RV_07	इति
sp002-002612_RV_07	स इति
sp002-002613_RV_07	परेषाम् द्विषाम् अस्त्रव्रजैः छन्नरथः सः अजः
sp002-002614_RV_07	नीहारैः हिमैः मग्नः दिनपूर्वभागः प्रातःकालः किञ्चित्प्रकाशेन ईषत् लक्ष्येण विवस्वता इव
sp002-002615_RV_07	ध्वजाग्रमात्रेण लक्ष्यो बभूव
sp002-002616_RV_07	ध्वजाग्रादन्यत् न किञ्चित् लक्ष्यते स्म इत्यर्थः
sp002-002617_RV_07	प्रियंवदादिति
sp002-002618_RV_07	कुसुमास्त्रकान्तः मदनसुन्दरः स्वप्ननिवृत्तलौल्यः स्वप्नवितृष्णः
sp002-002619_RV_07	जागरूकः इत्यर्थः
sp002-002620_RV_07	असौ कुमारः अजः प्रियंवदात् पूर्वोक्तात् गन्धर्वात्प्राप्तम् गान्धर्वम् गन्धर्वदेवताकम्
sp002-002621_RV_07	सास्य देवता इत्यण्
sp002-002622_RV_07	प्रस्वापयतीति प्रस्वापनम् निद्राजनकमस्त्रम् राजसु प्रायुङ्क्त प्रयुक्तवान्
sp002-002623_RV_07	तत इति
sp002-002624_RV_07	ततः धनुष्कर्षणे चापकर्षणे मूढहस्तम् अव्यापृतहस्तम्
sp002-002625_RV_07	एकस्मिन्नंसे पर्यस्तम् स्रस्तम् शिरस्त्राणाम् शीर्षण्यानाम् जालम् समूहो यस्य तत्
sp002-002626_RV_07	ध्वजस्तम्भेषु निषण्णाः अवष्टब्धाः देहाः यस्य तत्
sp002-002627_RV_07	नरदेवानाम् राज्ञाम् सेना एव सैन्यम्
sp002-002628_RV_07	चातुर्वर्ण्यादित्वात्स्वार्थे ष्यञ्प्रत्ययः
sp002-002629_RV_07	निद्राविधेयम् निद्रापरतन्त्रम् तस्थौ
sp002-002630_RV_07	तत इति
sp002-002631_RV_07	ततः कुमारः अजः प्रियया इन्दुमत्या उपात्तरसे आस्वादितमाधुर्ये
sp002-002632_RV_07	अतिश्लाघ्ये इति भावः
sp002-002633_RV_07	अधरोष्ठे जलजम् शङ्खम् निवेश्य
sp002-002634_RV_07	जलजम् शङ्खपद्मयोः इति विश्वः
sp002-002635_RV_07	दध्मौ मुखमारुतेन पूरयामास
sp002-002636_RV_07	तेन ओष्ठनिविष्टेन शङ्खेन एकवीरः सः स्वहस्तार्जितम् मूर्तम् मूर्तिमद्यशः पिबन्निव आबभासे
sp002-002637_RV_07	यशसः शुभ्रत्वादिति भावः
sp002-002638_RV_07	शङ्खेति
sp002-002639_RV_07	शङ्खस्वनस्य अजशङ्खध्वनेः अभिज्ञतया प्रत्यभिज्ञातत्वात् निवृत्ताः प्राक्पलाय्य
sp002-002640_RV_07	सम्प्रति प्रत्यागताः स्वयोधाः सन् अशत्रुम् निद्राणशत्रुम् तमजम्
sp002-002641_RV_07	निमीलितानाम् मुकुलितानाम् पङ्कजानाम् मध्ये स्फुरन्तम् प्रतिमा च असौ शशाङ्कश्च तम् प्रतिमाशशाङ्कम् प्रतिबिम्बचन्द्रमिव
sp002-002642_RV_07	ददृशुः
sp002-002643_RV_07	सशोणितैरिति
sp002-002644_RV_07	सम्प्रति राघवेण रघुपुत्रेण
sp002-002645_RV_07	पूर्वम् रघुणा इति भावः
sp002-002646_RV_07	हे राजानः वो युष्माकम् यशो हृतम् जीवितम् तु कृपया न हृतम्
sp002-002647_RV_07	न तु अशक्त्या इति भावः
sp002-002648_RV_07	इत्येवंरूपा वर्णाः
sp002-002649_RV_07	एतदर्थप्रतिपादकम् वाक्यमित्यर्थः
sp002-002650_RV_07	सशोणितैः शोणितदिग्धैः शिलीमुखाग्रैः बाणाग्रैः साधनैः तेन अजेन प्रयोजककर्त्रा
sp002-002651_RV_07	पार्थिवानाम् राज्ञाम् केतुषु ध्वजस्तम्भेषु निक्षेपिताः प्रयोज्यैः अन्यैः निवेशिताः
sp002-002652_RV_07	लेखिता इत्यर्थः
sp002-002653_RV_07	क्षिपतेर्ण्यन्तात्कर्मणि क्तः
sp002-002654_RV_07	स इति
sp002-002655_RV_07	चापकोट्याम् निहितः एकबाहुः येन सः
sp002-002656_RV_07	शिरस्त्रस्य निकर्षणेन अपनयनेन भिन्नमौलिः श्लथकेशबन्धः
sp002-002657_RV_07	चूडाकिरीटम् केशाश्च संयता मौलयस्त्रयः इत्यमरः
sp002-002658_RV_07	ललाटे बद्धाः श्रमवारिबिन्दवः यस्य सः
sp002-002659_RV_07	सः अजः भीताम् प्रियाम् इन्दुमतीम् एत्य आसाद्य वचो बभाषे
sp002-002660_RV_07	इत इति
sp002-002661_RV_07	हे वैदर्भि इन्दुमति इतः इदानीम् अर्भकहार्यशस्त्रान् बालकापहार्य आयुधान् परान् शत्रून् पश्य
sp002-002662_RV_07	मया अनुमतासि
sp002-002663_RV_07	द्रष्टुमिति शेषः
sp002-002664_RV_07	एभिर्नृपैः एव एवम् विधेन निद्रारूपेण आहवचेष्टितेन रणकर्मणा मम हस्तगता
sp002-002665_RV_07	हस्तगतवत् दुर्ग्रहा इत्यर्थः
sp002-002666_RV_07	त्वम् प्रार्थ्यसे
sp002-002667_RV_07	अपजिहीर्ष्यसे इत्यर्थः
sp002-002668_RV_07	एवंविधेन इत्यत्र स्वहस्तनिर्देशेन सोपहासम् उवाच इति द्रष्टव्यम्
sp002-002669_RV_07	तस्या इति
sp002-002670_RV_07	प्रतिद्वन्द्विभवात् रिपूत्थात् विषादात् दैन्यात् सद्यः विमुक्तम् तस्याः मुखम्
sp002-002671_RV_07	निश्वासस्य यः वाष्पः ऊष्मा
sp002-002672_RV_07	वाष्पो नेत्रजलोष्मणोः इति विश्वः
sp002-002673_RV_07	तस्य अपगमाद्धेतोः आत्मीयम् प्रसादम् नैर्मल्यम् प्रपन्नः प्राप्तः
sp002-002674_RV_07	आत्मा स्वरूपम् दृश्यते अनेन इति आत्मदर्शः
sp002-002675_RV_07	दर्पण इव
sp002-002676_RV_07	आबभासे
sp002-002677_RV_07	हृष्टेति
sp002-002678_RV_07	सा इन्दुमती हृष्टापि पत्युः पौरुषेण प्रमुदितापि ह्रिया विजिता यतः अतः
sp002-002679_RV_07	प्रियम् अजम् साक्षात् स्वयम् नाभ्यनन्दत् न प्रशशंस
sp002-002680_RV_07	किन्तु नवैः अम्भःपृषतैः पयोबिन्दुभिः अभिवृष्टा अभिषिक्ता स्थली अकृत्रिमा भूमिः
sp002-002681_RV_07	जानपदकुण्डगोणस्थल इत्यादिना अकृत्रिमार्थे ङीष्
sp002-002682_RV_07	अभ्रवृन्दम् मेघसङ्घम् मयूरकेकाभिः इव
sp002-002683_RV_07	सखीनाम् वाग्भिः अभ्यनन्दत्
sp002-002684_RV_07	इतीति
sp002-002685_RV_07	नोद्यते नोच्यते इति अवद्यम् गर्ह्यम्
sp002-002686_RV_07	अवद्यपण्य इत्यादिना निपातः
sp002-002687_RV_07	कुपूयकुत्सिता अवद्यखेटगर्ह्याणकाः समाः इत्यमरः
sp002-002688_RV_07	तस्माद् अपेतः
sp002-002689_RV_07	रहितः निर्दोषः इत्यर्थः
sp002-002690_RV_07	सः अजः इति राज्ञाम् शिरसि वामम् पादमाधाय अनवद्याम् अदोषाम् ताम् इन्दुमती उदवहत् उपानयत्
sp002-002691_RV_07	आत्मसात् चकार इत्यर्थः
sp002-002692_RV_07	अयमर्थः तम् उद्वहन्तम् पथि भोजकन्याम् इत्यत्र न श्लिष्टः
sp002-002693_RV_07	तस्य अजस्य रथतुरगाणाम् रजोभिः रूक्षाणि परुषाणि
sp002-002694_RV_07	अलकाग्राणि यस्याः सा इन्दुमती एव मूर्ता मूर्तिमती समरविजयलक्ष्मीर्बभूव
sp002-002695_RV_07	एतत् लाभात् अन्यः कः विजयलक्ष्मीलाभः इत्यर्थः
sp002-002696_RV_07	प्रथमेति
sp002-002697_RV_07	प्रथमम् अजागमनात्प्रागेव परिगतः ज्ञातः अर्थः विवाहविजयरूपो येन सः प्रथमपरिगतार्थः
sp002-002698_RV_07	रघुः विजयिनम् विजययुक्तम् श्लाघ्यजायासमेतम् सन्निवृत्तम् प्रत्यागतम् तम् अजम् अभिनन्द्य
sp002-002699_RV_07	तस्मिन् अजे उपहितकुटुम्बः सन्
sp002-002700_RV_07	सुतविन्यस्तपत्नीकः इति याज्ञवल्क्यस्मरणादिति भावः
sp002-002701_RV_07	शान्तिमार्गे मोक्षमार्ग उत्सुकः अभूत्
sp002-002702_RV_07	तथाहि
sp002-002703_RV_07	कुलधुर्ये कुलधुरन्धरे सति सूर्यवंश्याः गृहाय गृहस्थाश्रमाय न भवन्ति
sp002-002704_RV_07	इति महामहोपाध्याय कोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp002-002705_RV_07	महाकविश्रीकालिदासकृतौ रघुवंशे महाकाव्ये अजेन इन्दुमतीपाणिग्रहणो नाम सप्तमः सर्गः
