sp003-000001_RV_03	राज्ञी सुदक्षिणा गर्भमाधत्त इत्युक्तम्
sp003-000002_RV_03	सम्प्रति गर्भलक्षणानि वर्णयितुम् प्रस्तौति
sp003-000003_RV_03	अथेति
sp003-000004_RV_03	अथ गर्भधारणानन्तरम् सुदक्षिणा
sp003-000005_RV_03	उपस्थितोदयम् प्राप्तकालम् भर्तुः दिलीपस्य ईप्सितम् मनोरथम्
sp003-000006_RV_03	भावे क्तः
sp003-000007_RV_03	पुनः सखीजनस्य उद्वीक्षणानाम् दृष्टीनाम् कौमुदीमुखम् चन्द्रिकाप्रादुर्भावम्
sp003-000008_RV_03	यद्वा कौमुदी नाम दीपोत्सवतिथिः
sp003-000009_RV_03	तदुक्तम् भविष्योत्तरे कौ मोदन्ते जनाः यस्याम् तेन असौ कौमुदी मता इति
sp003-000010_RV_03	तस्याः मुखम् प्रारम्भम्
sp003-000011_RV_03	सखीजनोद्वीक्षणकौमुदी इति पाठम् केचित्पठन्ति
sp003-000012_RV_03	इक्ष्वाकुकुलस्य सन्ततेः अविच्छेदस्य निदानम् मूलकारणम्
sp003-000013_RV_03	निदानम् त्वादिकारणम् इत्यमरः
sp003-000014_RV_03	एवम् विधम् दौहृदलक्षणम् गर्भचिह्नम् वक्ष्यमाणम् दधौ
sp003-000015_RV_03	स्वहृदयेन गर्भहृदयेन च द्विहृदया गर्भिणी
sp003-000016_RV_03	यथाह वाग्भटः मातृजम् ह्यस्य हृदयम् मातुश्च हृदयम् तु तत्
sp003-000017_RV_03	सम्बद्धम् तेन गर्भिण्याः श्रेष्ठम् श्रद्धाभिमाननम् इति
sp003-000018_RV_03	तत्सम्बन्धित्वात् गर्भः दौहृदम् इत्युच्यते
sp003-000019_RV_03	सा च तद्योगात् दौहृदिनी इति
sp003-000020_RV_03	तदुक्तम् सङ्ग्रहे द्विहृदयाम् नारीम् दौहृदिनीम् आचक्षते इति
sp003-000021_RV_03	अत्र दौहृदलक्षणस्य ईप्सितत्वेन कौमुदीमुखत्वेन च निरूपणौत् रूपकालङ्कारः
sp003-000022_RV_03	अस्मिन्सर्गे वंशस्थम् वृत्तम् जतौ तु वूंशस्थमुदीरितम् जरौ इति लक्षणात्
sp003-000023_RV_03	सम्प्रति क्षामताख्यम् गर्भलक्षणम् दर्शयति शरीरेति
sp003-000024_RV_03	शरीरस्य सादात् कार्श्यात् असमग्रभूषणा परिमिताभरणा लोध्रपुष्पेणेव पाण्डुना मुखेन उपलक्षिता सा सुदक्षिणा
sp003-000025_RV_03	विचेयाः मृग्याः तारकाः यस्याम् सा तथोक्ता
sp003-000026_RV_03	विरलनक्षत्रा इत्यर्थः
sp003-000027_RV_03	तनुप्रकाशेन अल्पकान्तिना शशिना उपलक्षिता ईषदसमाप्ताप्रभाता प्रभातकल्पा
sp003-000028_RV_03	प्रभातात् ईषदूना इत्यर्थः
sp003-000029_RV_03	तसिलादिष्वा कृत्वसुचः इति प्रभातशब्दस्य पुंवद्भावः
sp003-000030_RV_03	शर्वरी रात्रिरिव
sp003-000031_RV_03	अलक्ष्यत
sp003-000032_RV_03	शरीरसादादिगर्भलक्षणमाह वाग्भटः क्षामता गरिमा कुक्षेः मूर्च्छा छर्दिः अरोचकम्
sp003-000033_RV_03	जृम्भा प्रसेकः सदनम् रोमराज्याः प्रकाशनम् इति
sp003-000034_RV_03	तदिति
sp003-000035_RV_03	क्षितीश्वरः रहसि मृत्सुरभि मृदा सुगन्धि तस्याः आननम् तदाननम् सुदक्षिणामुखम् उपाघ्राय तृप्तिम् न आययौ
sp003-000036_RV_03	कः कमिव
sp003-000037_RV_03	शुचिव्यपाये ग्रीष्मावसाने
sp003-000038_RV_03	शुचिः शुद्धेऽनुपहते शृङ्गाराषाढयोः सिते
sp003-000039_RV_03	ग्रीष्मे हुतवहेऽपि स्यात् उपधाशुद्धमन्त्रिणि
sp003-000040_RV_03	इति विश्वः
sp003-000041_RV_03	पयोमुचाम् मेघानाम् पृषतैः बिन्दुभिः
sp003-000042_RV_03	पृषन्ति बिन्दुपृषताः इत्यमरः
sp003-000043_RV_03	सिक्तम् उक्षितम् वनराज्याः पल्वलम् उपाघ्राय करी गज इव
sp003-000044_RV_03	अत्र करिवनराजिपल्वलानाम् कान्तकामिनीवदनसमाधिः अनुसन्धेयः
sp003-000045_RV_03	गर्भिणीनाम् मृद्भक्षणम् लोकप्रसिद्धमेव
sp003-000046_RV_03	एतेन दोहदाख्यम् गर्भलक्षणम् उच्यते
sp003-000047_RV_03	दोहृदलक्षणे मृद्भक्षणे हेत्वन्तरम् उत्प्रेक्षते दिवमिति
sp003-000048_RV_03	हि यस्मात् दिगन्तविश्रान्तरथः चक्रवर्ती तस्याः सुतः तत्सुतः
sp003-000049_RV_03	मरुत्वान् इन्द्रः
sp003-000050_RV_03	इन्द्रो मरुत्वान्मघवा इत्यमरः
sp003-000051_RV_03	दिवम् स्वर्गम् इव
sp003-000052_RV_03	भुवम् भोक्ष्यते
sp003-000053_RV_03	भुजो अनवने इत्यात्मनेपदम्
sp003-000054_RV_03	अतः प्रथमम् सा सुदक्षिणा तथाविधे भूविकारे मृद्रूपे
sp003-000055_RV_03	अभिलष्यत इत्यभिलाषः भोग्यवस्तु
sp003-000056_RV_03	तस्मिन्
sp003-000057_RV_03	कर्मणि घञ्प्रत्ययः
sp003-000058_RV_03	रस्यन्ते स्वाद्यन्ते इति रसाः भोग्यार्थाः
sp003-000059_RV_03	अन्ये च ते रसाश्च तान्विलङ्घ्य विहाय मनः बबन्ध
sp003-000060_RV_03	विदधौ इत्यर्थः
sp003-000061_RV_03	दोहदहेतुकस्य मृद्भक्षणस्य पुत्रभूभोगसूचनार्थत्वम् उत्प्रेक्षते
sp003-000062_RV_03	नेति
sp003-000063_RV_03	मगधस्य राज्ञः अपत्यम् स्त्री मागधी सुदक्षिणा
sp003-000064_RV_03	द्व्यञ्मगधकलिङ्गसूरमसात् अण् इत्यण्प्रत्ययः
sp003-000065_RV_03	ह्रिया किञ्चित् किमपि ईप्सितम् इष्टम् मे मह्यम् न शंसति न आचष्टे
sp003-000066_RV_03	केषु वस्तुषु स्पृहावतीति अनुवेलम् अनुक्षणम् आदृतः आदृतवान्
sp003-000067_RV_03	कर्तरि क्तः
sp003-000068_RV_03	आदृतौ मादरार्चितौ इत्यमरः
sp003-000069_RV_03	प्रियायाः सखीः सहचरीः उत्तरकोसलेश्वरः दिलीपः पृच्छति स्म पप्रच्छ
sp003-000070_RV_03	लट् स्मे इत्यनेन भूतार्थे लट्
sp003-000071_RV_03	सखीनाम् विश्रम्भभूमित्वात् इति भावः
sp003-000072_RV_03	उपेत्येति
sp003-000073_RV_03	दोहदम् गर्भिणीमनोरथः
sp003-000074_RV_03	दोहदम् दौहृदम् श्रद्धा लालसम् च समम् स्मृतम् इति हलायुधः
sp003-000075_RV_03	सा सुदक्षिणा दोहदेन गर्भिणीमनोरथेन दुःखशीलताम् दुःखस्वभावताम्
sp003-000076_RV_03	उपेत्य प्राप्य यद्वस्तु वव्रे आचकाङ्क्ष तदाहृतम् आनीतम्
sp003-000077_RV_03	भर्त्रा इति शेषः
sp003-000078_RV_03	अपश्यदेव
sp003-000079_RV_03	अलभत इत्यर्थः
sp003-000080_RV_03	कुतः
sp003-000081_RV_03	हि यस्मात् अस्य भूपतेः त्रिदिवे अपि स्वर्गे अपि इष्टम् वस्तु अनासाद्यम् अनवाप्यम् नाभूत्
sp003-000082_RV_03	किम् याच्ञया
sp003-000083_RV_03	न इत्याह अधिज्यधन्वनः इति
sp003-000084_RV_03	न हि वीरपत्नीनाम् अलभ्यम् नाम किञ्चित् अस्तीति भावः
sp003-000085_RV_03	अत्र वाग्भटः पादशोफो विदाहोऽन्ते श्रद्धा च विविधात्मिका इति
sp003-000086_RV_03	एतच्च पत्नीमनोरथपूरण अकरणे दृष्टदोषसम्भवात्
sp003-000087_RV_03	न तु राज्ञः प्रीतिलौल्यात्
sp003-000088_RV_03	तदुक्तम् देयमप्यहितम् तस्यै हितोपहितमल्पकम्
sp003-000089_RV_03	श्रद्धाविघाते गर्भस्य विकृतिः च्युतिरेव वा
sp003-000090_RV_03	अन्यत्र च दोहदस्याप्रदानेन गर्भो दोषम् अवाप्नुयात् इति
sp003-000091_RV_03	क्रमेणेति
sp003-000092_RV_03	सा सुदक्षिणा क्रमेण दोहदव्यथाम् च निस्तीर्य प्रचीयमानावयवा पुष्यमाणावयवा सती
sp003-000093_RV_03	पुराणपत्राणाम् अपगमात् नाशात् अनन्तरम् सन्नद्धाः सञ्जाताः प्रत्यग्रत्वात् मनोज्ञाः पल्लवाः यस्याम् सा लता इव
sp003-000094_RV_03	रराज
sp003-000095_RV_03	लक्षणान्तरम् वर्णयति दिनेष्वति
sp003-000096_RV_03	दिनेषु दोहददिवसेषु गच्छत्सु सत्सु नितान्तपीवरम् अतिस्थूलम्
sp003-000097_RV_03	आ समन्तात् नीले मुखे चूचुके यस्य तत्
sp003-000098_RV_03	तदीयम् स्तनद्वयम्
sp003-000099_RV_03	भ्रमरैः अभिलीनयोः अभिव्याप्तयोः सुजातयोः सुन्दरयोः पङ्कजकोशयोः पद्ममुकुलयोः श्रियम् तिरश्चकार
sp003-000100_RV_03	अत्र वाग्भटः अम्लेष्टता स्तनौ पीनौ श्वेतान्तौ कृष्णचूचुकाविति
sp003-000101_RV_03	विधानेति
sp003-000102_RV_03	नृपः ससत्त्वाम् आपन्नसत्त्वाम्
sp003-000103_RV_03	गर्भिणीमित्यर्थः
sp003-000104_RV_03	आपन्नसत्त्वा स्याद्गुर्विण्यन्तर्वत्नी च गर्भिणी इत्यमरः
sp003-000105_RV_03	महिषीम्
sp003-000106_RV_03	निधानम् निधिः गर्भे यस्याः ताम् सागराम्बराम् समुद्रवसनाम्
sp003-000107_RV_03	भूमिमिवेत्यर्थः भूतधात्री रत्नगर्भा जगती सागराम्बरा इति कोशः
sp003-000108_RV_03	अभ्यन्तरे लीनः पावकः यस्याः ताम् शमीम् इव
sp003-000109_RV_03	शमीतरौ वह्निरसीत्यत्र लिङ्गम् शमीगर्भादग्निम् जनयतीति
sp003-000110_RV_03	अन्तःसलिलाम् अन्तर्गतजलाम् सरस्वतीम् नदीम् इव
sp003-000111_RV_03	अमन्यत
sp003-000112_RV_03	एतेन गर्भस्य भाग्यवत्त्वतेजस्वितपावनत्वानि विवक्षितानि
sp003-000113_RV_03	प्रियेति
sp003-000114_RV_03	धीरः सः राजा प्रियायाम् अनुरागस्य मनसः समुन्नतेः औदार्यस्य
sp003-000115_RV_03	भुजेन भुजबलेन करेण वा अर्जितानाम्
sp003-000116_RV_03	न तु वाणिज्यादिना
sp003-000117_RV_03	दिगन्तेषु सम्पदाम्
sp003-000118_RV_03	धृतेः पुत्रो मे भाविष्यतीति सन्तोषस्य च धृतिर्योगान्तरे धैर्ये धारणाध्वरतुष्टिषु इति विश्वः
sp003-000119_RV_03	सदृशीः अनुरूपाः
sp003-000120_RV_03	पुमान्सूयते अनेनेति पुंसवनम्
sp003-000121_RV_03	तदादिः यासाम् ताः क्रियाः यथाक्रमम् क्रमम् अनतिक्रम्य व्यधत्त कृतवान्
sp003-000122_RV_03	आदिशब्देन अनवलोभनसीमन्तोन्नयने गृह्येते
sp003-000123_RV_03	अत्र मासि द्वितीये तृतीये वा पुंसवनम्
sp003-000124_RV_03	यदा पुंसा नक्षत्रेण चन्द्रमा युक्तः स्यात् इति पारस्करः
sp003-000125_RV_03	चतुर्थेऽनवलोभनम् इत्याश्वलायनः
sp003-000126_RV_03	षष्ठे अष्टमे वा सीमन्तोन्नयम् इति याज्ञवल्क्यः
sp003-000127_RV_03	सुरेन्द्रेति
sp003-000128_RV_03	गृहागतः नृपः सुरेन्द्राणाम् लोकपालानाम् मात्राभिः अंशैः आश्रितस्य अनुप्रविष्टस्य गर्भस्य गौरवात् भारात् प्रयत्नेन मुक्तासनया
sp003-000129_RV_03	आसनादुत्थितया इत्यर्थः
sp003-000130_RV_03	उपचारस्य अञ्जलौ अञ्जलिकरणे खिन्नहस्तया पारिप्लवनेत्रया तरलाक्ष्या
sp003-000131_RV_03	चञ्चलम् तरलम् चैव पारिप्लवपरिप्लवे इत्यमरः
sp003-000132_RV_03	तया सुदक्षिणया ननन्द
sp003-000133_RV_03	सुरेन्द्रमात्राश्रित इत्यत्र मनुः अष्टाभिश्च सुरेन्द्राणाम् मात्राभिर्निर्मितो नृपः इति
sp003-000134_RV_03	कुमारेति
sp003-000135_RV_03	अथ
sp003-000136_RV_03	कुमारभृत्या बालचिकित्सा
sp003-000137_RV_03	सञ्ज्ञायाम् समजनिषद इत्यादिना क्यप्
sp003-000138_RV_03	तस्याम् कुशलैः कृतिभिः
sp003-000139_RV_03	कृती कृशलः इत्यमरः
sp003-000140_RV_03	आप्तैः हितैः भिषग्भिः वैद्यैः
sp003-000141_RV_03	भिषग्वैद्यौ चिकित्सके इत्यमरः
sp003-000142_RV_03	गर्भस्य भर्मणि
sp003-000143_RV_03	भरणे पोषणे भर्म इति हैमः
sp003-000144_RV_03	मृतिर्भर्म इति शाश्वतः
sp003-000145_RV_03	भृञो मनिच्प्रत्ययः
sp003-000146_RV_03	गर्भकर्मणि इति पाठे गर्भाधानप्रतीतौ औचित्यभङ्गः
sp003-000147_RV_03	अनुष्ठिते कृते सति
sp003-000148_RV_03	काले दशमे मासि
sp003-000149_RV_03	अन्यत्र ग्रीष्मावसाने
sp003-000150_RV_03	प्रसवस्य गर्भमोचनस्य उन्मुखीम्
sp003-000151_RV_03	आसन्नप्रसवाम् इत्यर्थः
sp003-000152_RV_03	स्यादुत्पादे फले पुष्पे प्रसवो गर्भमोचने इत्यमरः
sp003-000153_RV_03	प्रियाम् भार्याम्
sp003-000154_RV_03	अभ्राणि अस्याः सञ्जातानि अभ्रिता ताम्
sp003-000155_RV_03	तदस्य सञ्जातम् तारकादिभ्यः इतच् इतीतच्प्रत्युयः
sp003-000156_RV_03	दिवम् इव
sp003-000157_RV_03	पतिः भर्ता प्रतीतः हृष्टः सन्
sp003-000158_RV_03	ख्याते हृष्टे प्रतीतः इत्यमरः
sp003-000159_RV_03	ददर्श दृष्टवान्
sp003-000160_RV_03	ग्रहैरिति
sp003-000161_RV_03	ततः शच्या इन्द्राण्या समा
sp003-000162_RV_03	पुलोमजा शचीन्द्राणी इत्यमरः
sp003-000163_RV_03	सा सुदक्षिणा समये प्रसूतिकाले सति
sp003-000164_RV_03	दशमे मासि इत्यर्थः
sp003-000165_RV_03	दशमे मासि जायते इति श्रुतेः
sp003-000166_RV_03	उच्चसंश्रयैः उच्चसंस्थैः तुङ्गस्थानगैः असूर्यगैः अनस्तमितैः कैश्चित् यथासम्भवम्
sp003-000167_RV_03	पञ्चभिर्ग्रहैः सूचिता भाग्यसम्पत् यस्य तम् पुत्रम्
sp003-000168_RV_03	त्रीणि प्रभावमन्त्रोत्साहात्मकानि साधनानि उत्पादकानि यस्याः सा त्रिसाधना शक्तिः
sp003-000169_RV_03	शक्तयस्तिस्रः प्रभावोत्साहमन्त्रजाः इत्यमरः
sp003-000170_RV_03	अक्षयम् अर्थम् इव
sp003-000171_RV_03	असूत
sp003-000172_RV_03	षूङ् प्राणिगर्भविमोचने इत्यात्मनेपदिषु पठ्यते
sp003-000173_RV_03	अस्माद्धातोः कर्तरि लङ्
sp003-000174_RV_03	अत्रेदम् अनुसन्धेयम् अजवृषभमृगाङ्गनाकुलीरा झषवणिजौ च दिवाकरादितुङ्गाः
sp003-000175_RV_03	दशशिखिमनुयुक्तिथीन्द्रियांशैस्त्रिनवकविंशतिभिश्च तेऽस्तनीचाः इति
sp003-000176_RV_03	सूर्यादीनाम् सप्तानाम् ग्रहाणाम् मेषवृषभादयः राशयः श्लोकोक्तक्रमविशिष्टाः उच्चस्थानानि
sp003-000177_RV_03	स्वस्वतुङ्गापेक्षया सप्तमस्थानानि च नीचानि
sp003-000178_RV_03	तत्र उच्चेष्वपि दशमादयः राशिः त्रिंशांशाः यथाक्रमम् उच्चेषु परमोच्चाः नीचेषु परमनीचाः इति जातकश्लोकार्थः
sp003-000179_RV_03	अत्रा अंशः त्रिंशो भागः
sp003-000180_RV_03	यथाह नारदः त्रिंशद्भागात्मकम् लग्नम् इति
sp003-000181_RV_03	सूर्यप्रत्यासत्तिः ग्रहाणाम् अस्तमयो नाम
sp003-000182_RV_03	तदुक्तम् लघुजातके रविणास्तमयो योगो वियोगस्तूदयो भवेत् इति
sp003-000183_RV_03	ते च स्वोच्चस्थाः फलन्ति नास्तगाः नापि नीचगाः
sp003-000184_RV_03	तदुक्तम् राजमृगाङ्के स्वोच्चे पूर्णम् स्वर्क्षकेऽर्धम् सुह्रद्भे पादम् द्विड्भेऽल्पम् शुभम् खेचरेन्द्रः
sp003-000185_RV_03	नीचस्थायी नास्तगो वा न किञ्चित् पादम् नूनम् स्वत्रिकोणे ददाति
sp003-000186_RV_03	इति
sp003-000187_RV_03	तदिदमाह कविः उच्चसंस्थैः असूर्यगैः इति
sp003-000188_RV_03	एवम् सति यस्य जन्मकाले पञ्चप्रभृतयः ग्रहाः स्वोच्चस्थाः स एव तुङ्गो भवति
sp003-000189_RV_03	तदुक्तम् कूटस्थीये सुखिनः प्रकृष्टकार्याः राजप्रतिरूपकाश्च राजानः
sp003-000190_RV_03	एकद्वित्रिचतुर्भिजायन्ते अतः परम् दिव्याः इति
sp003-000191_RV_03	तदिदम् आह पञ्चभिरिति
sp003-000192_RV_03	दिश इति
sp003-000193_RV_03	तत्क्षणम् तस्मिन्क्षणे
sp003-000194_RV_03	कालाध्वनोरत्यन्तसंयोगे इति द्वितीया
sp003-000195_RV_03	दिशः प्रसेदुः प्रसन्ना बभूवुः
sp003-000196_RV_03	मरुतः वाताः सुखाः मनोहराः ववुः
sp003-000197_RV_03	अग्निः प्रदक्षिणार्चिः सन् हविः आददे स्वीचकार
sp003-000198_RV_03	इत्थम् सर्वम् शुभशंसि शुभसूचकम् बभूव
sp003-000199_RV_03	तथाहि
sp003-000200_RV_03	तादृशाम् रघुप्रकाराणाम् भवः जन्म लोकाभ्युदयाय
sp003-000201_RV_03	भवतीति शेषः
sp003-000202_RV_03	ततः देवाः अपि सन्तुष्टाः इत्यर्थः
sp003-000203_RV_03	अरिष्ट शय्यामिति
sp003-000204_RV_03	अरिष्टम् सूतिकागृहम् इत्यमरः
sp003-000205_RV_03	अरिष्टे सूतिकागृहे शय्याम् तल्पम् परितः अभितः
sp003-000206_RV_03	अभितःपरितःसमयानिकषाहाप्रतियोगेऽपि इति द्वितीया
sp003-000207_RV_03	विसारिणा
sp003-000208_RV_03	सुजन्मनः शोभनोत्पत्तेः
sp003-000209_RV_03	जनुर्जननजन्मानि जनिरुत्पत्तिरुद्भवः इत्यमरः
sp003-000210_RV_03	तस्य शिशोः निजेन नैसर्गिकेण तेजसा सहसा हतत्विषः क्षीणकान्तयः निशीथदीपाः अर्धरात्रदीपाः
sp003-000211_RV_03	अर्धरात्रनिशीथौ द्वौ इत्यमरः
sp003-000212_RV_03	आलेख्यसमर्पिताः चित्रार्पिताः इव बभूवुः
sp003-000213_RV_03	निशीथशब्दः दीपानाम् प्रभाधिक्यसम्भावनार्थः
sp003-000214_RV_03	जनायेति
sp003-000215_RV_03	भूपतेः दिलीपस्य अमृतसम्मिताक्षरम् अमृतसमानाक्षरम्
sp003-000216_RV_03	सरूपसमसम्मिताः इत्याह दण्डी
sp003-000217_RV_03	कुमारजन्म पुत्रोत्पत्तिम् शंसते कथयते शुद्धान्तचराय अन्तःपुरचारिणे जनाय त्रयमेव अदेयम् आसीत्
sp003-000218_RV_03	तत् किम्
sp003-000219_RV_03	शशिप्रभम् उज्ज्वलम् छत्रम्
sp003-000220_RV_03	उभे चामरे च
sp003-000221_RV_03	छत्रादीनाम् राज्ञः प्रधानाङ्गत्वात् इति भावः
sp003-000222_RV_03	निवातेति
sp003-000223_RV_03	निवातः निर्वातप्रदेशः
sp003-000224_RV_03	निवातावाश्रयावातौ इत्यमरः
sp003-000225_RV_03	तत्र यत्पद्मम् तद्वत्स्थिमितेन निष्पन्देन चक्षुषा नेत्रेण कान्तम् सुन्दरम्
sp003-000226_RV_03	सुताननम् पुत्रमुखम् पिबतः तृष्णया पश्यतः नृपस्य
sp003-000227_RV_03	गुरुः उत्कटः प्रहर्षः इन्दुदर्शनात् गुरुः महोदधेः पूरः जलौघ इव
sp003-000228_RV_03	आत्मनि शरीरे न प्रबभूव स्थातुम् न शशाक
sp003-000229_RV_03	अन्तर्न माति स्म इति यावत्
sp003-000230_RV_03	नहि अल्पाधारे अधिकम् मीयते इति भावः
sp003-000231_RV_03	यद्वा हर्षः आत्मानि स्वस्मिन्विषये न प्रबभूव
sp003-000232_RV_03	आत्मानम् नियन्तुम् न शशाक
sp003-000233_RV_03	किन्तु बहिः निर्जगाम इत्यर्थः
sp003-000234_RV_03	स इति
sp003-000235_RV_03	सः दिलीपसूनुः
sp003-000236_RV_03	तपस्विना पुरोधसा पुरोहितेन
sp003-000237_RV_03	पुरोधास्तु पुरोहितः इत्यमरः
sp003-000238_RV_03	वसिष्ठेन
sp003-000239_RV_03	तपस्वित्वात् तदनुष्ठितम् कर्म सवीर्यम् स्यादिति भावः
sp003-000240_RV_03	तपोवनात् एत्य आगत्य
sp003-000241_RV_03	अखिले समग्रे जातकर्मणि जातस्य कर्तव्यसंस्कारविशेषे कृते सति
sp003-000242_RV_03	प्रयुक्तः संस्कारः शाणोल्लेखनादिः यस्य सः तथोक्तः
sp003-000243_RV_03	आकरोद्भवः खनिप्रभवः
sp003-000244_RV_03	खनिः स्त्रियाम् आकरः स्यात् इत्यमरः
sp003-000245_RV_03	मणिरिव
sp003-000246_RV_03	अधिकम् बभौ
sp003-000247_RV_03	वसिष्ठमन्त्रप्रभावात् तेजिष्ठः अभूदित्यर्थः
sp003-000248_RV_03	अत्र मनुः प्राङ्नाभिवर्धनात् पुंसो जातकर्म विधीयते इति
sp003-000249_RV_03	सुखेति
sp003-000250_RV_03	सुखः सुखकरः श्रवः श्रवणम् येषाम् ते सुखश्रवाः
sp003-000251_RV_03	श्रुतिसुखाः इत्यर्थः
sp003-000252_RV_03	मङ्गलतूर्यनिस्वनाः मङ्गलवाद्यध्वनयः वारयोषिताम् वेश्यानाम्
sp003-000253_RV_03	वारस्त्री गणिका वेश्या रूपाजीवा इत्यमरः
sp003-000254_RV_03	प्रमोदनृत्यैः हर्षनर्तनैः सह मागधीपतेः दिलीपस्य सद्मनि केवलम् गृहे एव न व्यजृम्भन्त
sp003-000255_RV_03	किन्तु द्यौः ओकः येषाम् ते दिवौकसः देवाः
sp003-000256_RV_03	पृषोदरादित्वात्साधुः
sp003-000257_RV_03	तेषाम् पथि आकाशे अपि व्यजृम्भन्त
sp003-000258_RV_03	अस्य देवांशत्वात् देवोपकारित्वाच्च देवदुन्दुभयोऽपि नेदुरिति भावः
sp003-000259_RV_03	नेति
sp003-000260_RV_03	रक्षितुः सम्यक्पालनशीलस्य तस्य दिलीपस्य
sp003-000261_RV_03	अत एव चौराद्यभावात्
sp003-000262_RV_03	संयतः बद्धः न बभूव नाभूत्
sp003-000263_RV_03	किम् तेन अत आह विसर्जयेदिति
sp003-000264_RV_03	सुतजन्मना हर्षितः तोषितः सन्
sp003-000265_RV_03	यम् बद्धम् विसर्जयेत् विमोचयेत्
sp003-000266_RV_03	किन्तु स राजा तदा पितॄणाम् ऋणाभिधानात् बन्धनात् केवलम् एकम् यथा तथा
sp003-000267_RV_03	स्वयमेव
sp003-000268_RV_03	एक एवेत्यर्थः
sp003-000269_RV_03	केवलः कृत्स्न एकश्च केवलश्चावधीरितः इति शाश्वतः
sp003-000270_RV_03	मुमुचे
sp003-000271_RV_03	कर्मकर्तरि लिट्
sp003-000272_RV_03	स्वयमेव मुक्तः इत्यर्थः
sp003-000273_RV_03	अस्मिन्नर्थे एष वा अनृणो यः पुत्री इति श्रुतिः प्रमाणम्
sp003-000274_RV_03	श्रुतस्येति
sp003-000275_RV_03	अर्थवित् शब्दार्थज्ञः पार्थिवः पृथिवीश्वरः दिलीपः
sp003-000276_RV_03	अयमर्भकः बालकः श्रुतस्य शास्त्रस्य अन्तम् पारम् यायात्
sp003-000277_RV_03	तथा युधि परेषाम् शत्रूणाम् अन्तम् पारम् च यायात्
sp003-000278_RV_03	यातुम् शक्नुयादित्यर्थः
sp003-000279_RV_03	शकि लिङ् च इति शक्यार्थे लिङ्
sp003-000280_RV_03	इति हेतोः धातोः अघिवघिलघि गत्यर्थाः इति लगिधातोः गमनाख्यम् अर्थम् अर्थवित्त्वात् अवेक्ष्य आलोच्य
sp003-000281_RV_03	आत्मसम्भवम् पुत्रम् नाम्ना रघुम् चकार
sp003-000282_RV_03	लङ्घिबंह्योः नलोपश्च इत्युप्रत्यये वालमूललघ्वलमङ्गुलीनाम् वा लो रत्वमापद्यते इति वैकल्पिके रेफादेशे रघुरिति रूपम् सिद्धम्
sp003-000283_RV_03	अत्र शङ्खः आशौचे तु व्यतिक्रान्ते नामकर्म विधीयते इति
sp003-000284_RV_03	पितुरिति
sp003-000285_RV_03	सः रघुः समग्रसम्पदः पूर्णलक्ष्मीकस्य पितुः दिलीपस्य प्रयत्नात् शुभैः मनोहरैः शरीरावयवैः
sp003-000286_RV_03	हरिदश्वदीधितेः सूर्यस्य रश्मेः
sp003-000287_RV_03	भास्वत् विवस्वत्सप्ताश्व हरिदश्वोष्णरश्मयः इत्यमरः
sp003-000288_RV_03	अनुप्रवेशात् बालचन्द्रमाः इव
sp003-000289_RV_03	दिने दिने प्रतिदिनम्
sp003-000290_RV_03	नित्यवीप्सयोः इति द्विर्वचनम्
sp003-000291_RV_03	वृद्धिम् पुपोष
sp003-000292_RV_03	अत्र वराहसंहितावचनम् सलिलमये शशिनि रवेर्दीधितयो मूर्च्छिताः तमो नैशम्
sp003-000293_RV_03	क्षपयन्ति दर्पणोदरनिहिता इव मन्दिरस्यान्तः इति
sp003-000294_RV_03	उमेति
sp003-000295_RV_03	उमावृषाङ्कौ पार्वतीवृषभध्वजौ शरजन्मना कार्तिकेयेन
sp003-000296_RV_03	कार्तिकेयो महासेनः शरजन्मा षडाननः इत्यमरः
sp003-000297_RV_03	यथा ननन्दतुः
sp003-000298_RV_03	शचीपुरन्दरौ जयन्तेन जयन्ताख्येन सुतेन जयन्तः पाकशासनिः इत्यमरः
sp003-000299_RV_03	यथा ननन्दतुः
sp003-000300_RV_03	तथा तत्समौ ताभ्याम् उमावृषाङ्काभ्याम् शचीपुरन्दराभ्याम् च समौ समानौ
sp003-000301_RV_03	सा मागधी नृपश्च तत्सदृशेन ताभ्याम् कुमारजयन्ताभ्याम् सदृशेन सुतेन ननन्दतुः
sp003-000302_RV_03	मागधी प्राक् व्याख्याता
sp003-000303_RV_03	रथाङ्गेति
sp003-000304_RV_03	रथाङ्गनाम्नी च रथाङ्गनामा च रथाङ्गनामानौ चक्रवाकौ
sp003-000305_RV_03	पुमान्स्त्रिया इत्येकशेषः
sp003-000306_RV_03	तयोरिव तयोः दम्पत्योः भावबन्धनम् हृदयाकर्षकम् परस्पराश्रयम् अन्योन्यविषयम्
sp003-000307_RV_03	यत्प्रेम बभूव तदेकेन केवलेन ताभ्याम् अन्येन वा
sp003-000308_RV_03	एके मुख्यान्यकेवलाः इत्यमरः
sp003-000309_RV_03	सुतेन विभक्तमपि कृतविभागमपि परस्परस्य उपरि पर्यचीयत ववृधे
sp003-000310_RV_03	कर्मकर्तरि लिट्
sp003-000311_RV_03	अकृत्रिमत्वात् स्वयमेव उपचितमित्यर्थः
sp003-000312_RV_03	यदेकाधारम् वस्तु तदाधारद्वये विभज्यमानम् हीयते
sp003-000313_RV_03	अत्र तु तयोः प्राक् एकैककर्तृकम् एकैकविषयम् प्रेम सम्प्रति द्वितीयविषयलाभेऽपि नाहीयत
sp003-000314_RV_03	प्रत्युत उपचितमेव अभूत् इति भावः
sp003-000315_RV_03	उवाचेति
sp003-000316_RV_03	सः अर्भकः शिशुः
sp003-000317_RV_03	पोतः पाकोऽर्भको डिम्भः पृथुकः शावकः शिशुः इत्यमरः
sp003-000318_RV_03	धात्र्या उपमात्रा
sp003-000319_RV_03	धात्री जनन्यामलकी वसुमत्युपमातृषु इति विश्वः
sp003-000320_RV_03	प्रथमम् उदितम् उपदिष्टम् वचः उवाच
sp003-000321_RV_03	तदीयाम् अङ्गुलिम् अवलम्ब्य ययौ च
sp003-000322_RV_03	प्रणिपातस्य शिक्षया उपदेशेन नम्रः अभूच्च
sp003-000323_RV_03	इति यत् तेन पितुः मुदम् ततान
sp003-000324_RV_03	तमिति
sp003-000325_RV_03	शरीरयोगजैः सुखैः त्वचि त्वगिन्द्रिये अमृतम् निषिञ्चन्तम् वर्षन्तमिव तम् पुत्रम् अङ्कमारोप्य
sp003-000326_RV_03	मुदाविर्भावात् उपान्तयोः प्रान्तयोः सम्मीलितलोचनः सन्
sp003-000327_RV_03	नृपः चिरात् सुतस्पर्शरसज्ञताम् ययौ
sp003-000328_RV_03	रसः स्वादः
sp003-000329_RV_03	अमंस्तेति
sp003-000330_RV_03	स्थितेः अभेत्ता मर्यादापालकः स नृपः परार्ध्यजन्मना उत्कृष्टजन्मना अनेन रघुणा अन्वयम् वंशम्
sp003-000331_RV_03	प्रजानाम् पतिः ब्रह्मा
sp003-000332_RV_03	गुणाः सत्त्वादयः
sp003-000333_RV_03	तेषु अग्र्येण मुख्येन सत्वेन वर्तते व्याप्रियते इति गुणाग्र्यवर्ती
sp003-000334_RV_03	तेन स्वस्य मूर्तिभेदेन अवतारविशेषेण विष्णुना आत्मनः सर्गम् सृष्टिमिव
sp003-000335_RV_03	स्थितिमन्तम् प्रतिष्ठावन्तम् अमंस्त मन्यते स्म
sp003-000336_RV_03	मन्यतेः अनुदात्तत्वात् इट्प्रतिषेधः
sp003-000337_RV_03	अत्र उपमानोपमेययोः इतरेतरविशेषणानि इतरेतरत्र योज्यानि
sp003-000338_RV_03	तत्र रघुपक्षे गुणाः विद्याविनयादयः
sp003-000339_RV_03	गुणोऽप्रधाने रूपादौ मौर्व्याम् सूदे वृकोदरे
sp003-000340_RV_03	स्तम्बे सत्त्वादिसन्ध्यादिविद्यादिहरितादिषु इति विश्वः
sp003-000341_RV_03	शेषम् सुगमम्
sp003-000342_RV_03	स इति
sp003-000343_RV_03	चूडा कार्या द्विजातीनाम् सर्वेषामेव धर्मतः
sp003-000344_RV_03	प्रथमेऽब्दे तृतीये वा कर्तव्या श्रुतिचोदनात्
sp003-000345_RV_03	इति मनुस्मरणात् तृतीये वर्षे वृत्तचूलः निष्पन्नचूडाकर्मा सन्
sp003-000346_RV_03	डलयोरभेदः
sp003-000347_RV_03	सः रघुः
sp003-000348_RV_03	प्राप्ते तु पञ्चमे वर्षे विद्यारम्भम् च कारयेत् इति वचनात् पञ्चमे वर्षे चलकाकपक्षकैः चञ्चलशिखण्डकैः
sp003-000349_RV_03	बालानाम् तु शिखा प्रोक्ता काकपक्षः शिखण्डकः इति हलायुधः
sp003-000350_RV_03	सवयोभिः स्निग्धैः
sp003-000351_RV_03	स्निग्धो वयस्यः सवयाः इत्यमरः
sp003-000352_RV_03	अमात्यपुत्रैः रन्वितः सन्
sp003-000353_RV_03	लिपेः पञ्चाशद्वर्णात्मिकायाः मातृकायाः यथावत् ग्रहणेन सम्यक् बोधेन उपायभूतेन वाङ्मयम् शब्दजातम्
sp003-000354_RV_03	नद्याः मुखम् द्वारम्
sp003-000355_RV_03	मुखम् तु वदने मुख्यारम्भे द्वाराभ्युपाययोः इति यादवः
sp003-000356_RV_03	तेन कश्चिन्मकरादिः समुद्रमिव
sp003-000357_RV_03	आविशत् प्रविष्टः
sp003-000358_RV_03	ज्ञातवान् इत्यर्थः
sp003-000359_RV_03	अथेति
sp003-000360_RV_03	गर्भाष्टमेऽब्दे कुर्वीत ब्राह्मणस्योपनायनम्
sp003-000361_RV_03	गर्भादेकादशे राज्ञो गर्भाच्च द्वादशे विशः
sp003-000362_RV_03	इति मनुस्मरणात् अथ गर्भैकादशे अब्दे विधिवत् उपनीतम् गुरुप्रियम् एनम् रघुम् विपश्चितः विद्वांसः गुरवः विनिन्युः शिक्षितवन्तः
sp003-000363_RV_03	ते गुरवः अत्र अस्मिन्रघौ अवन्ध्ययत्नाश्च बभूवुः
sp003-000364_RV_03	तथाहि
sp003-000365_RV_03	क्रिया शिक्षा
sp003-000366_RV_03	क्रिया तु निष्कृतौ शिक्षाचिकित्सोपायकर्मसु इति यादवः
sp003-000367_RV_03	वस्तुनि पात्रभूते उपहिता प्रयुक्ता प्रसीदति फलति
sp003-000368_RV_03	क्रिया हि द्रव्यम् विनयति नाद्रव्यम् इति कौटिल्यः
sp003-000369_RV_03	धिय इति
sp003-000370_RV_03	अत्र कामन्दकः शुश्रूषा श्रवणम् चैव ग्रहणम् धारणम् तथा
sp003-000371_RV_03	ऊहापोहोऽर्थविज्ञानम् तत्त्वज्ञानम् च धीगुणाः इति
sp003-000372_RV_03	आन्वीक्षिकी त्रयी वार्ता दण्डनीतिश्च शाश्वती
sp003-000373_RV_03	एता विद्याश्चतस्रस्तु लोकसंस्थितिहेतवः इति च
sp003-000374_RV_03	उदारधीः उत्कृष्टबुद्धिः सः रघुः समग्रैः धियः गुणैः
sp003-000375_RV_03	चत्वारः अर्णवाः उपमा यासाम् ताः चतुरर्णवोपमाः
sp003-000376_RV_03	तद्धितार्थोत्तरपदसमाहारे च इत्युत्तरपदसमासः
sp003-000377_RV_03	चतस्रः विद्याः
sp003-000378_RV_03	हरिताम् दिशाम् ईश्वरः सूर्यः पवनातिपातिभिः हरिद्भिः निजाश्वैः
sp003-000379_RV_03	हरित्ककुभि वर्णे च तृणवाजिविशेषयोः इति विश्वः
sp003-000380_RV_03	चतस्रः दिश इव
sp003-000381_RV_03	क्रमात् ततार
sp003-000382_RV_03	चतुरर्णवोपमत्वम् दिशामपि द्रष्टव्यम्
sp003-000383_RV_03	त्वचमिति
sp003-000384_RV_03	सः रघुः
sp003-000385_RV_03	कार्ष्णरौरववास्तानि चर्माणि ब्रह्मचारिणः
sp003-000386_RV_03	वसीरन्नानुपूर्व्येण शाणक्षौमादिकानि च
sp003-000387_RV_03	इति मनुस्मरणात् मेध्याम् शुद्धाम् रौरवीम् रुरुसम्बन्धिनीम्
sp003-000388_RV_03	रुरुर्महाकृशासारः इति यादवः
sp003-000389_RV_03	त्वचम् चर्म परिधाय वसित्वा मन्त्रवत् समन्त्रकम् अस्त्रम्
sp003-000390_RV_03	आग्नेयादिकम् पितुरेव उपाध्यायात् अशिक्षत अभ्यस्तवान्
sp003-000391_RV_03	आख्यातोपयोगे इत्यपादानसञ्ज्ञा
sp003-000392_RV_03	पितुरेव इत्यवधारणम् उपपादयति नेति
sp003-000393_RV_03	तद्गुरुः एकः अद्वितीयः पार्थिवः केवलम् पृथिवीश्वरः एव नाभूत्
sp003-000394_RV_03	किन्तु क्षितौ सः दिलीपः एक धनुर्धरः अपि अभूत्
sp003-000395_RV_03	महोक्षतामिति
sp003-000396_RV_03	रघुः क्रमात् यौवनेन भिन्नशैशवः निरस्तशिशुभावः सन्
sp003-000397_RV_03	महान् उक्षा महोक्षः महर्षभः
sp003-000398_RV_03	अचतुर विचतुर इत्यदिसूत्रेण निपातनात् अकारान्तत्वम्
sp003-000399_RV_03	तस्य भावः तत्ता
sp003-000400_RV_03	ताम् स्पृशन् गच्छन् वत्सतरः दम्यः इव
sp003-000401_RV_03	दम्यवत्सतरौ समौ इत्यमरः
sp003-000402_RV_03	द्विपेन्द्रभावम् महागजत्वम् श्रयन् व्रजन् कलभः करिपोतः इव
sp003-000403_RV_03	गाम्भीर्येण अचापलेन मनोहरम् वपुः पुपोष
sp003-000404_RV_03	अथेति
sp003-000405_RV_03	गौर्नादित्ये वलीवर्दे क्रतुभेदर्षिभेदयोः
sp003-000406_RV_03	स्त्री तु स्याद्दिशि भारत्याम् भूमौ तु सुरभावपि
sp003-000407_RV_03	पुंस्त्रियोः स्वर्गवज्राम्बुरश्मिदृग्बाणलोमसु
sp003-000408_RV_03	इति केशवः
sp003-000409_RV_03	गावः लोमानि केशाः दीयन्ते खण्ढ्यन्ते अस्मिन् इति व्युत्पत्त्या गोदानम् नाम ब्राह्मणादीनाम्
sp003-000410_RV_03	षोडशादिषु वर्षेषु कर्तव्यम् केशान्ताख्यम् कर्म उच्यते
sp003-000411_RV_03	तदुक्तम् मनुना केशान्तः षोडशे वर्षे ब्राह्मणस्य विधीयते
sp003-000412_RV_03	राजन्यवन्धोः द्वाविंशे वैश्यस्य द्व्यधिके ततः इति
sp003-000413_RV_03	अथ गुरुः पिता
sp003-000414_RV_03	गुरू ग्रीष्पतिपित्राद्यौ इत्यमरः
sp003-000415_RV_03	अस्य गोदानविधेः अनन्तरम् विवाहदीक्षाम् निरवर्तयत्
sp003-000416_RV_03	कृतवान् इत्यर्थः
sp003-000417_RV_03	अथ नरेन्द्रकन्याः तम् रघुम्
sp003-000418_RV_03	दक्षस्य सुताः रोहिण्यादयः तमोनुदम् चन्द्रम् इव
sp003-000419_RV_03	तमोनुदोऽग्निचन्द्रार्काः इति विश्वः
sp003-000420_RV_03	सत्पतिम् अवाप्य आबभुः
sp003-000421_RV_03	रघुरपि तमोनुत्
sp003-000422_RV_03	अत्र मनुः वेदान् अधीत्य वेदौ वा वेदम् वापि यथाक्रमम्
sp003-000423_RV_03	अविप्लुतब्रह्मचर्यो गृहस्थाश्रमम् आविशेत् इति
sp003-000424_RV_03	सम्प्रति यौवराज्ययोग्यताम् आह
sp003-000425_RV_03	युवेति
sp003-000426_RV_03	युवा
sp003-000427_RV_03	युवो नाम धुर्यस्कन्धगः सच्छिदप्रान्तः यानाङ्गभूतः दारुविशेषः
sp003-000428_RV_03	यानाद्यङ्गे युगः पुंसि युगम् युग्मे कृतादिषु इत्यमरः
sp003-000429_RV_03	युगवत् व्यायतौ दीर्घौ बाहू यस्य सः
sp003-000430_RV_03	अंसावस्य स्तः इत्यंसलः बलवान्
sp003-000431_RV_03	मांसलश्चेति वृत्तिकारः
sp003-000432_RV_03	बल वान्मांसलोम्ऽसलः इत्यमरः
sp003-000433_RV_03	वत्सांसाभ्याम् कामबले इति लच्प्रत्ययः
sp003-000434_RV_03	कपाटवक्षाः परिणद्धकन्धरः विशालग्रीवः
sp003-000435_RV_03	परिणाहो विशालता इत्यमरः
sp003-000436_RV_03	रघुः वपुषः प्रकर्षात् आधिक्यात् यौवनकृतात् गुरुम् पितरम् अजयत्
sp003-000437_RV_03	तथापि विनयात् नम्रत्वेन नीचैः अल्पकः अदृश्यत
sp003-000438_RV_03	अनेन अनौद्धत्यम् च विवक्षितम्
sp003-000439_RV_03	सम्प्रति तस्य यौवराज्यमाह
sp003-000440_RV_03	तत इति
sp003-000441_RV_03	ततः आत्मना चिरम् धृताम् नितान्तगुर्वीम्
sp003-000442_RV_03	वोतो गुणवचनात् इति ङीष्
sp003-000443_RV_03	प्रजानाम् धुरम् पालनप्रयासम् लघयिष्यत लघुम् करिष्यत
sp003-000444_RV_03	तत्करोषि तदाचष्टे इति लघुशब्दात् णिच्
sp003-000445_RV_03	ततः लुटः सद्वा इति शतृप्रत्ययः
sp003-000446_RV_03	नृपेण दिलीपेन असौ रघुः निसर्गेण स्वभावेन संस्कारेण शास्त्राभ्यासजनितवासनया च विनीतः नम्रः इति हेतोः
sp003-000447_RV_03	युवराजः इति शब्दम् भजतीति तथोक्तः
sp003-000448_RV_03	भजो ण्विः इति ण्विप्रत्ययः
sp003-000449_RV_03	चक्रे कृतः
sp003-000450_RV_03	द्विविधो विनयः स्वाभाविकः कृत्रिमश्च इति कौटिल्यः
sp003-000451_RV_03	तदुभयसम्पन्नत्वात् पुत्रम् युवराजम् चकार इत्यर्थः
sp003-000452_RV_03	अत्र कामन्दकः विनयोपग्रहान्भूत्यै कुर्वीत नृपतिः सुतान्
sp003-000453_RV_03	अविनीतकुमारम् हि कुलमाशु विशीर्यते
sp003-000454_RV_03	विनीतमौरसम् पुत्रम् यौवराज्येऽभिषेचयेत् इति
sp003-000455_RV_03	नरेन्द्रेति
sp003-000456_RV_03	गुणान्विनयादीन् सौरभ्यादींश्च अभिलषतीति गुणाभिलाषिणी श्रीः राज्यलक्ष्मीः
sp003-000457_RV_03	पद्माश्रया च नरेन्द्रः दिलीपः एव मूलायतनम् प्रधानस्थानम् तस्मात्
sp003-000458_RV_03	अपादानात्
sp003-000459_RV_03	अनन्तरम् सन्निहितम्
sp003-000460_RV_03	युवराजः इति सञ्ज्ञा अस्य सञ्जाता युवराजसञ्ज्ञितम्
sp003-000461_RV_03	तारकादित्वात् इतच्प्रत्ययः
sp003-000462_RV_03	आत्मनः पदम् स्थानम् आस्पदम्
sp003-000463_RV_03	आस्पदम् प्रतिष्ठायाम् इति निपातः
sp003-000464_RV_03	सः रघुः इति आस्पदम् तदास्पदम्
sp003-000465_RV_03	कमलात् चिरोत्पन्नात् नवावतारम् अचिरोत्पन्नम् उत्पलमिव
sp003-000466_RV_03	अंशेन अगच्छत्
sp003-000467_RV_03	स्त्रियो हि यूनि रज्यन्ते इति भावः
sp003-000468_RV_03	विभावसुरिति
sp003-000469_RV_03	सारथिना सहायभूतेन
sp003-000470_RV_03	एतद्विशेषणम् उत्तरवाक्येष्वपि अनुषञ्जनीयम्
sp003-000471_RV_03	वायुना विभावसुः वह्निरिव
sp003-000472_RV_03	सूर्यवह्नि विभावसू इत्यमरः
sp003-000473_RV_03	घनव्यपायेन शरत्समयेन सारथिना गभस्तिमान् सूर्यः इव
sp003-000474_RV_03	कटः गण्डः
sp003-000475_RV_03	गण्डः कटो मदो दानम् इत्यमरः
sp003-000476_RV_03	तस्य प्रभेदः स्फुटनम्
sp003-000477_RV_03	मदोदयः इत्यर्थः
sp003-000478_RV_03	तेन करी इव
sp003-000479_RV_03	पार्थिवः दिलीपः तेन रघुणा अतितराम् अत्यन्तम् सुदुःसहः सुष्ठु असह्यः बभूव
sp003-000480_RV_03	नियुज्येति
sp003-000481_RV_03	शतक्रतुः इन्द्रः उपमा यस्य सः शतक्रतूपमः सः दिलीपः
sp003-000482_RV_03	शतम् वै तुल्या राजपुत्रा देवा आशापालाः इत्यादिश्रुत्या
sp003-000483_RV_03	राजसुतैः अनुद्रुतम् अनुगतम् धनुर्धरम् तम् रघुम् होमतुरङ्गस्य रक्षणे नियुज्य
sp003-000484_RV_03	एकेन क्रतुना अपूर्णम् एकोनम् क्रतूनाम् अश्वमेधानाम् शतम् अपविघ्नम् अपगतविघ्नम् यथा तथा आप
sp003-000485_RV_03	तत इति
sp003-000486_RV_03	ततः परम् एकोनक्षतक्रतुप्राप्त्यनन्तरम् यज्वना विधिना इष्टवता
sp003-000487_RV_03	तेन दिलीपेन पुनः पुनरपि मखाय यज्ञम् कर्तुम्
sp003-000488_RV_03	क्रियार्थोपपदस्य इत्यादिना चतुर्थी
sp003-000489_RV_03	उत्सृष्टम् मुक्तम् अनर्गलम् अप्रतिबन्धम्
sp003-000490_RV_03	अव्याहतस्वैरगतिम् इत्यर्थः
sp003-000491_RV_03	अपर्यावर्तयन्तः अश्वम् अनुचरन्ति इत्यापस्तम्बस्मरणात्
sp003-000492_RV_03	तुरङ्गम् धनुर्भृताम् रक्षिणाम् रक्षकाणाम् अग्रत एव शक्रः गूढविग्रहः सन्
sp003-000493_RV_03	जहार किल
sp003-000494_RV_03	किलेति ऐतिह्ये
sp003-000495_RV_03	विषादेति
sp003-000496_RV_03	तत् कुमारस्य सैन्यम् सेना सपदि
sp003-000497_RV_03	विषाद इष्टनाशकृतो मनोभङ्गः
sp003-000498_RV_03	तदुक्तम् विषादश्चेतसो भङ्गः उपायाभावनाशयोः इति
sp003-000499_RV_03	तेन लुप्ता प्रतिपत्तिः कर्तव्यज्ञानम् यस्य तत् तथोक्तम्
sp003-000500_RV_03	विस्मितमश्वनाशस्य आकस्मिकत्वात् आश्चर्याविष्टम् सत्
sp003-000501_RV_03	स्थितम् तस्थौ
sp003-000502_RV_03	अथ श्रुतप्रभावा यदृच्छया स्वेच्छया आगता
sp003-000503_RV_03	रघोः स्वप्रसादलब्धत्वत् अनुजिघृक्षया इति भावः
sp003-000504_RV_03	नन्दिनी नाम वसिष्ठधेनुश्च ददृशे
sp003-000505_RV_03	द्वौ चकारौ अविलम्बसूचकौ
sp003-000506_RV_03	तदङ्गेति
sp003-000507_RV_03	सताम् पुरस्कृतः पूजितः दिलीपनन्दनः रघुः पुण्येन तस्या नन्दिन्याः यदङ्गम् तस्य निस्यन्दः द्रवः स एव जलम्
sp003-000508_RV_03	मूत्रम् इत्यर्थः
sp003-000509_RV_03	तेन लोचने प्रमृज्य शोधयित्वा
sp003-000510_RV_03	अतीन्द्रियेषु इन्द्रियाण्यतिक्रान्तेषु
sp003-000511_RV_03	अत्यादयः क्रान्ताद्यर्थे द्वितीयया इति समासः
sp003-000512_RV_03	द्विगुप्राप्तापन्नालम्पूर्वगतिसमासेषु इति परवल्लिङ्गताप्रतिषेधात् विशेष्यनिघ्नत्वम्
sp003-000513_RV_03	भावेष्वपि वस्तुषु उपपन्नदर्शनः सम्पन्नसाक्षात्कारशक्तिः बभूव
sp003-000514_RV_03	स इति
sp003-000515_RV_03	नरदेवसम्भवः सः रघुः पुनः पुनः सूतेन निषिद्धचापलम् निवारितौद्धत्यम् रथस्य रश्मिभिः प्रग्रहैः
sp003-000516_RV_03	किरणप्रग्रहौ रश्मी इत्यमरः
sp003-000517_RV_03	संयतम् बद्धम् अश्वम् हरन्तम् पर्वतपक्षाणाम् शातनम् छेदकम् देवम् इन्द्रम् पूर्वतः पूर्वस्याम् दिशि ददर्श
sp003-000518_RV_03	शतैरिति
sp003-000519_RV_03	रघुः तम् अश्वहर्तारम् अनिमेषवृत्तिभिः निमेषव्यापारशून्यैः अक्ष्णाम् शतैः हरिभिः हरिद्वर्णैः
sp003-000520_RV_03	हरिर्वाच्यवदाख्यातो हरित्कपिलवर्णयोः इति विश्वः
sp003-000521_RV_03	वाजिभिः अश्वैश्च हरिम् इन्द्रम् विदित्वा
sp003-000522_RV_03	हरिर्वातार्कचन्द्रेन्द्रयमोपेन्द्रमरीचिषु इति विश्वः
sp003-000523_RV_03	एनम् इन्द्रम् गगनस्पृशा व्योमव्यापिना धीरेण गम्भीरेण स्वरेण ध्वनिनैव निवर्तयन्निव अवोचत्
sp003-000524_RV_03	मखांशेति
sp003-000525_RV_03	हे देवेन्द्र मनीषिभिः त्वमेव मखांशभाजाम् यज्ञभागभुजाम् प्रथमः सदा निगद्यसे कथ्यसे
sp003-000526_RV_03	तथापि अयजस्रदीक्षायाम् नित्यदीक्षायाम् प्रयतस्य मद्गुरोः क्रियाविघाताय क्रतुविघाताय
sp003-000527_RV_03	क्रियाम् विहन्तुम् इत्यर्थः
sp003-000528_RV_03	तुमर्थाच्च भाववचनात् इति चतुर्थी
sp003-000529_RV_03	कथम् प्रवर्तसे
sp003-000530_RV_03	त्रिलोकेति
sp003-000531_RV_03	त्रयाणाम् लोकानाम् नाथः त्रिलोकनाथः
sp003-000532_RV_03	तद्धितार्थोत्तरपदसमाहारे च इत्यनेन उत्तरपदसमासः
sp003-000533_RV_03	तेन त्रैलोक्यनियामकेन दिव्यचक्षुषा अतीन्द्रियार्थदर्शिना त्वया मखद्विषः
sp003-000534_RV_03	क्रतुविघातकाः सदा नियम्याः ननु शिक्ष्याः खलु
sp003-000535_RV_03	स त्वम् धर्मचारिणाम् कर्मसु क्रतुषु स्वयम् अन्तरायः विघ्नः भवसि चेत्
sp003-000536_RV_03	विधिरनुष्ठानम् च्युतः क्षतः
sp003-000537_RV_03	लोके सत्कर्मकथैव अस्तमियात् इत्यर्थः
sp003-000538_RV_03	तद्ङ्गमिति
sp003-000539_RV_03	हे मघवन् तत् तस्मात्कारणात् महाक्रतोः अश्वमेधस्य अग्र्यम् श्रेष्ठम् अङ्गम् साधनम् अमुम् तुरङ्गम् प्रतिमोक्तुम् प्रतिदातुम् अर्हसि
sp003-000540_RV_03	तथाहि
sp003-000541_RV_03	श्रुतेः पथः दर्शयितारः सन्मार्गप्रदर्शकाः ईश्वराः महान्तः मलीमसाम् मलिनाम् पद्धतिम् मार्गम् नाददते न स्वीकुर्वते
sp003-000542_RV_03	असन्मार्गम् नावलम्बन्ते इत्यर्थः
sp003-000543_RV_03	मलीमसम् तु मलिनम् कच्चरम् मलदूषितम् इत्यमरः
sp003-000544_RV_03	इतीति
sp003-000545_RV_03	इति रघुणा समीरितम् प्रगल्भम् वचः निशम्य आकर्ण्य
sp003-000546_RV_03	दिवौकसः स्वर्गोकसः
sp003-000547_RV_03	दिवम् स्वर्गेऽन्तरिक्षे च इति विश्वः
sp003-000548_RV_03	तेषाम् अधिपतिः देवेन्द्रः रघुप्रभावात् सविस्मयः सन्
sp003-000549_RV_03	रथम् निवर्तयामास
sp003-000550_RV_03	उत्तरम् प्रतिवक्तुम् प्रचक्रमे च
sp003-000551_RV_03	यदिति
sp003-000552_RV_03	हे राजन्यकुमार क्षत्रियकुमार
sp003-000553_RV_03	मूर्धाभिषिक्तो राजन्यो बाहुजः क्षत्रियो विराट् इत्यमरः
sp003-000554_RV_03	यद्वाक्यम् आत्थ ब्रवीषि
sp003-000555_RV_03	ब्रुवः पञ्चानाम् आदित आहो ब्रुवः इत्यनेन आहादेशः
sp003-000556_RV_03	तत् तथा सत्यम्
sp003-000557_RV_03	किन्तु यशोधनैः अस्मादृशैः परतः शत्रुतः यशः रक्ष्यम्
sp003-000558_RV_03	ततः किम् अत आह भवत् गुरुः त्वत्पिता जगत्प्रकाशम् लोकप्रसिद्धम् अशेषम् सर्वम् मम तद्यशः
sp003-000559_RV_03	इज्यया यागेन लङ्घयितुम् तिरस्कर्तुम् उद्यतः उद्युक्तः
sp003-000560_RV_03	किम् तद्यशः इत्यत आह
sp003-000561_RV_03	हरिरिति
sp003-000562_RV_03	पुरुषेषु उत्तमः इति सप्तमीसमासः
sp003-000563_RV_03	न निर्धारणे इति षष्ठीसमासनिषेधात्
sp003-000564_RV_03	कर्मधारये तु सन्महत्परमोत्तमोत्कृष्टाः पूज्यमानैः इत्युत्तमपुरुषः इति स्यात्
sp003-000565_RV_03	यथा हरिः विष्णुः एक एव पुरुषोत्तमः स्मृतः
sp003-000566_RV_03	यथा च त्र्यम्बकः शिव एव महेश्वरः स्मृतः
sp003-000567_RV_03	नापरः अपरः पुमान् न
sp003-000568_RV_03	तथा माम् मुनयः शतक्रतुम् विदुः विदन्ति
sp003-000569_RV_03	विदो लटो वा इति झेर्जुसादेशः
sp003-000570_RV_03	नः अस्माकम्
sp003-000571_RV_03	हरिहरयोः मम च इत्यर्थः
sp003-000572_RV_03	एषः त्रितयोऽपि शब्दः द्वितीयगामी न हि
sp003-000573_RV_03	द्वितीयाप्रकरणे गम्यादीनाम् उपसङ्ख्यानात् समासः
sp003-000574_RV_03	अत इति
sp003-000575_RV_03	यतः अहमेव शतक्रतुः अतः त्वदीयस्य पितुः अयम् शततमः अश्वः
sp003-000576_RV_03	कपिलानुकारिणा कपिलमुनितुल्येन मया अपहारितः अपहृतः
sp003-000577_RV_03	अपहारितः इति स्वार्थे णिच्
sp003-000578_RV_03	तव अत्र अश्वे प्रयत्नेन अलम्
sp003-000579_RV_03	प्रयत्नम् माकार्षीः इत्यर्थः
sp003-000580_RV_03	निषेध्यस्य निषेधम् प्रति करणत्वात् तृतीया
sp003-000581_RV_03	सगरस्य राज्ञः सन्ततेः सन्तानस्य पदव्याम् पदम् मा निधाः न निधेहि
sp003-000582_RV_03	निपूर्वात् धाधातोः लुङ्
sp003-000583_RV_03	न माङ्योगे इत्यडागमप्रतिषेधः
sp003-000584_RV_03	महदास्कन्दनम् ते विनाशमूलम् भवेदिति भावः
sp003-000585_RV_03	तत इति
sp003-000586_RV_03	ततः तुरगस्य रक्षिता रघुः प्रहस्य प्रहासम् कृत्वा
sp003-000587_RV_03	अपभयः निर्भीकः सन्
sp003-000588_RV_03	पुनः पुरन्दरम् बभाषे
sp003-000589_RV_03	किमिति हे देवेन्द्र यदि एषः अश्वामोचनरूपः ते तव सर्गः निश्चयः
sp003-000590_RV_03	सर्गः स्वभावनिर्मोक्ष निश्चयाध्यायसृष्टिषु इत्यमरः
sp003-000591_RV_03	तर्हि शस्त्रम् गृहाण
sp003-000592_RV_03	भवान् रघुम् माम् अनिर्जित्य
sp003-000593_RV_03	कृतम् अनेनेति कृती
sp003-000594_RV_03	कृतकृत्यः न न खलु
sp003-000595_RV_03	इष्टादिभ्यश्च इति इनिप्रत्ययः
sp003-000596_RV_03	रघुमित्यनेन आत्मनः दुर्जयत्वम् सूचितम्
sp003-000597_RV_03	स इति
sp003-000598_RV_03	सः रघुः उन्मुखः सन्
sp003-000599_RV_03	मघवन्तम् इन्द्रम् एवम् उक्त्वा शरासनम् चापम् सशरम् करिष्यमाणः
sp003-000600_RV_03	आलीढेन आलीढाख्येन स्थानभेदेन विशेषशोभिना अतिशयशोभिना वपुःप्रकर्षेण
sp003-000601_RV_03	देहौन्नत्येन विडम्बितेश्वरः अनुसृतपिनाकी सन्
sp003-000602_RV_03	अतिष्ठत्
sp003-000603_RV_03	आलीढलक्षणमाह यादवः स्थानानि धन्विनाम् पञ्च तत्र वैशाखमस्त्रियाम्
sp003-000604_RV_03	त्रिवितस्त्यन्तरौ पादौ मण्डलम् तोरणाकृति
sp003-000605_RV_03	अन्वर्थम् स्यात्समपदम् आलीढम् तु ततोऽग्रतः
sp003-000606_RV_03	दक्षिणे वाममाकुञ्च्य प्रत्यालीढविपर्ययः इति
sp003-000607_RV_03	रघोरिति
sp003-000608_RV_03	रघोः अवष्टम्भमयेन स्तम्भरूपेण
sp003-000609_RV_03	अवष्टम्भः सुवर्णे च स्तम्भप्रार म्भयोरपि इति विश्वः
sp003-000610_RV_03	पत्रिणा बाणेन हृदि हृदये क्षतः विद्धः
sp003-000611_RV_03	अत एव अमर्षणः असहनः
sp003-000612_RV_03	क्रुद्ध इत्यर्थः
sp003-000613_RV_03	गोत्रभित् इन्द्रोऽपि
sp003-000614_RV_03	सम्भावनीये चौरेऽपि गोत्रः क्षोणीधरे मतः इति विश्वः
sp003-000615_RV_03	नवाम्बुदानाम् अनीकस्य बृन्दस्य मुहूर्तम् क्षणमात्रम् लाञ्छने चिह्नभूते धनुषि
sp003-000616_RV_03	दिव्ये धनुषि इत्यर्थः
sp003-000617_RV_03	अमोघम् अवन्ध्यम् सायकम् बाणम् समधत्त संहितवान्
sp003-000618_RV_03	दिलीप इति
sp003-000619_RV_03	भीमानाम् भयङ्कराणाम् असुराणाम् शोणिते रुधिरे उचितः परिचितः सः इन्द्रमुक्तः
sp003-000620_RV_03	आशुगः सायकः दिलीपसूनोः रघोः बृहत् विशालम् भुजान्तरम् वक्षः प्रविश्य
sp003-000621_RV_03	अनास्वादितपूर्वम् पूर्वम् अनास्वादितम्
sp003-000622_RV_03	सुप्सुपेति समासः
sp003-000623_RV_03	मनुष्यशोणितम् कुतूहलेन इव पपौ
sp003-000624_RV_03	हरेरिति
sp003-000625_RV_03	कुमारस्य स्कन्दस्य विक्रमः इव विक्रमः यस्य सः तथोक्तः
sp003-000626_RV_03	सप्तम्युपमानपूर्वपदस्य इत्यादिना समासः
sp003-000627_RV_03	कुमारोऽपि रघुरपि सुरद्विपस्य ऐरावतस्य आस्फालनेन कर्कशाः अङ्गुलयः यस्य सः
sp003-000628_RV_03	तस्मिन्
sp003-000629_RV_03	शच्याः पत्रविशेषकैः अङ्किते शचीपत्रविशेषाङ्किते हरेः इन्द्रस्य
sp003-000630_RV_03	भुजे स्वनामचिह्नम् स्वनामाङ्कितम् सायकम् निचखान निखातवान्
sp003-000631_RV_03	निष्कण्टकराज्यमाप्तस्य अयम् महान् अभिभवः इति भावः
sp003-000632_RV_03	जहारेति
sp003-000633_RV_03	अन्येन मयूरपत्रिणा मयूरपत्रवता शरेण शक्रस्य इन्द्रस्य महाशनिध्वजम्
sp003-000634_RV_03	महान्तम् अशनिरूपम् ध्वजम् जहार चिच्छेद च
sp003-000635_RV_03	सः शक्रः
sp003-000636_RV_03	सुरश्रियः प्रसह्य बलात्कृत्य केशानाम् व्यपरोपणात् अवतारणाच्छेदनादिव
sp003-000637_RV_03	तस्मै रघवे भृशम् अत्यर्थम् चुकोप
sp003-000638_RV_03	तम् हन्तुम् इयेष इत्यर्थः
sp003-000639_RV_03	क्रुधद्रुहेर्ष्या इत्यादिना सम्प्रदानत्वात् चतुर्थी
sp003-000640_RV_03	तयोरिति
sp003-000641_RV_03	जयैषिणोः अन्योन्यजयाकाङ्क्षिणोः तयोः इन्द्ररघ्वोः
sp003-000642_RV_03	गरुत्मन्तः पक्षवन्तः
sp003-000643_RV_03	गरुत्पक्षच्छदाः पत्रम् इत्यमरः
sp003-000644_RV_03	आशीविषाः
sp003-000645_RV_03	आशिषि दंष्ट्रायाम् विषम् येषाम् ते आशीविषाः सर्पाः
sp003-000646_RV_03	पृषोदरादित्वात् साधुः
sp003-000647_RV_03	स्त्री त्वाशीर्हिताशंसाहिदंष्ट्रयोः इत्यमरः
sp003-000648_RV_03	त इव भीमदर्शनाः सपक्षाः सर्पाः इव
sp003-000649_RV_03	द्रष्टॄणाम् भयावहा इत्यर्थः
sp003-000650_RV_03	तैः अधोमुखैः ऊर्ध्वमुखैश्च
sp003-000651_RV_03	धन्विनोः उपर्यधोदेशावस्थितत्वात् इति भावः
sp003-000652_RV_03	पत्रिभिः बाणैः उपान्तस्थितास्तटस्थाः सिद्धाः देवाः इन्द्रस्य सैनिकाश्च
sp003-000653_RV_03	रघोः यस्मिन् तत् तथोक्तम् तुमुलम् सङ्कुलम् युद्धम् बभूव
sp003-000654_RV_03	अतिप्रबन्धेति
sp003-000655_RV_03	वासवः अतिप्रबन्धेन अतिसातत्येन प्रहिताभिः प्रयुक्ताभिः अस्त्रवृष्टिभिः
sp003-000656_RV_03	दुष्प्रसहस्य दुःखेन प्रसह्यत इति दुष्प्रसहम् तस्य
sp003-000657_RV_03	दुःखेनापि असह्यस्य इत्यर्थः
sp003-000658_RV_03	तेजसः प्रतापस्य आश्रयम् तम् रघुम्
sp003-000659_RV_03	अम्बुदा अद्भिः स्वतः च्युतम् निर्गतम् वह्निम् इव
sp003-000660_RV_03	निर्वापयितुम् न शशाक
sp003-000661_RV_03	रघोरपि लोकपालात्मकस्य इन्द्राशसम्भवत्वात् इति भावः
sp003-000662_RV_03	तत इति
sp003-000663_RV_03	ततः रघुः हरिचन्दनाङ्किते प्रकोष्ठे मणिबन्धे प्रमथ्यमानार्णवधीरनादिनीम्
sp003-000664_RV_03	प्रमथ्यमानार्णव इव धीरम् गम्भीरम् नदतीति ताम् तथोक्ताम्
sp003-000665_RV_03	वेवेष्टि व्याप्नोतीति विट् व्यापकम् ओजः यस्य सः तस्य विडौजसः इन्द्रस्य
sp003-000666_RV_03	पृषोदरादित्वात्साधुः
sp003-000667_RV_03	शरासनज्याम् धनुमौर्वीम्
sp003-000668_RV_03	शशाङ्कस्य अर्धः खण्डः इव मुखम् फलम् यस्य तेन पत्रिणा अलुनात् अच्छिनत्
sp003-000669_RV_03	स इति
sp003-000670_RV_03	विवृद्धमत्सरः प्रवृद्धवैरः सः इन्द्रः चापम् उत्सृज्य प्रबलस्य विद्विषः शत्रोः प्रणाशनाय वधाय
sp003-000671_RV_03	महीम् धारयन्तीति महीध्राः पर्वताः
sp003-000672_RV_03	मूलविभुजादित्वात् कप्रत्ययः
sp003-000673_RV_03	तेषाम् पक्षव्यपरोपणे पक्षच्छेदे उचितम् स्फुरत्प्रभामण्डलम् अस्त्रम् वज्रायुधम् आददे जग्राह
sp003-000674_RV_03	रघुरिति
sp003-000675_RV_03	रघुः तेन वज्रेण भृशम् अत्यर्थम् वक्षसि ताडितः हतः सन्
sp003-000676_RV_03	सैनिकानाम् अश्रुभिः सह भूमौ पपात
sp003-000677_RV_03	तस्मिन् पतिते ते रुरुदुः इत्यर्थः
sp003-000678_RV_03	निमेषमात्रात् तद्व्यथाम् दुःखम् अवधूय तिरस्कृत्य सैनिकानाम्
sp003-000679_RV_03	हर्षेण ये नि स्वनाः क्ष्वेडाः तैः सह उत्थितश्च
sp003-000680_RV_03	तस्मिन् उत्थिते हर्षात् सिंहनादांश्चक्रुः इत्यर्थः
sp003-000681_RV_03	तथापीति
sp003-000682_RV_03	तथापि वज्रपातेऽपि शस्त्राणाम् आयुधानाम् व्यवहारेण व्यापारेण निष्ठुरे क्रूरे विपक्षभावे
sp003-000683_RV_03	शात्रवे चिरम् तस्थुषः स्थितवतः अस्य रघोः वीर्यातिशयेन
sp003-000684_RV_03	वृत्रम् हतवानिति वृत्रहा
sp003-000685_RV_03	ब्रह्मभ्रूणवृत्रेषु क्विप्
sp003-000686_RV_03	इति क्विप् प्रत्ययः
sp003-000687_RV_03	तुतोष
sp003-000688_RV_03	स्वयम् वीरः एव वीरम् जानातीति भावः
sp003-000689_RV_03	कथम् शत्रोः सन्तोषः अत आह
sp003-000690_RV_03	गुणैः सर्वत्र शत्रुमित्र उदासीनेषु पदम् अङ्घ्रिः निधीयते
sp003-000691_RV_03	गुणैः सर्वत्र सङ्क्रम्यते इत्यर्थः
sp003-000692_RV_03	गुणाः शत्रूनपि आवर्जयन्तीति भावः
sp003-000693_RV_03	असङ्गमिति
sp003-000694_RV_03	सारवत्तया अद्रिष्वपि असङ्गम् अप्रतिबन्धम् मे आयुधम् वज्रम् त्वदन्येन न विसोढम्
sp003-000695_RV_03	अतः माम् प्रीतम् सन्तुष्टम् अवेहि
sp003-000696_RV_03	तुरङ्गमादृते तुरङ्गम् वर्जयित्वा
sp003-000697_RV_03	अन्यारादितरर्ते इति पञ्चमी किमिच्छसीति स्फुटम् वासवः आह
sp003-000698_RV_03	तुरङ्गमात् अन्यत् अदेयम् नास्तीति भावः
sp003-000699_RV_03	तत इति
sp003-000700_RV_03	ततः निषङ्गात् तूणीरात् असमग्रम् यथा तथा उद्धृतम् सुवर्णपुङ्खद्युतिभिः
sp003-000701_RV_03	रञ्जिताः अङ्गुलयः येन तम् इषुम् प्रतिसंहरन् निवर्तयन्
sp003-000702_RV_03	नाप्रहरन्तम् प्रहरेदिति निषेधादिति भावः
sp003-000703_RV_03	प्रियम् वदतीति प्रियंवदः
sp003-000704_RV_03	प्रियवशे वदः खच् इति खच्प्रत्ययः
sp003-000705_RV_03	अरुर्द्विषत् अजन्तस्य मुम् इति मुमागमः
sp003-000706_RV_03	नरेन्द्रसूनू रघुः सुरेश्वरम् प्रत्यवदत्
sp003-000707_RV_03	न तु प्राहरत् इति भावः
sp003-000708_RV_03	अमोच्यमिति
sp003-000709_RV_03	हे प्रभो इन्द्र अश्वम् अमोच्यम् मन्यसे यदि ततः तर्हि अजस्रदीक्षायाम् प्रयतः सः मद्गुरुः मम पिता
sp003-000710_RV_03	विधिनैव कर्मणि समाप्ते सति क्रतोः यत्फलम् तेन फलेन अशेषेण कृत्स्नेन युज्यताम् युक्तः अस्तु
sp003-000711_RV_03	अश्वमेधफललाभे किम् अश्वेनेति भावः
sp003-000712_RV_03	यथेति
sp003-000713_RV_03	सदोगतः सदोगृहम् गतः त्रिलोचनस्य एकांशतया अष्टानाम् अन्यतममूर्तित्वात्
sp003-000714_RV_03	दुरासदः अस्मादृशैः दुष्प्राप्यः विशाम्पतिः यथा इमम् वृत्तान्तम्
sp003-000715_RV_03	तव सन्देशहरात् वार्ताहरात् एव शृणोति च
sp003-000716_RV_03	हे लोकेश इन्द्र तथा विधीयताम्
sp003-000717_RV_03	तथेतीति
sp003-000718_RV_03	मातलिसारथिः इन्द्रः रघोः सम्बन्धिनम् कामम् मनोरथम् तथेति तथा अस्त्विति प्रतिशुश्रुवान्
sp003-000719_RV_03	भाषायाम् सदवसश्रुवः इति क्वसुप्रत्ययः
sp003-000720_RV_03	यथागतम् ययौ
sp003-000721_RV_03	सुदक्षिणासूनुः रघुरपि नातिप्रमनाः विजयलाभेपि अश्वनाशात् नातीव सन्तुष्टः सन्
sp003-000722_RV_03	नञर्थस्य नशब्दस्य सुप्सुपेति समासः
sp003-000723_RV_03	नृपस्य सदोगृहम् प्रति न्यवर्तत
sp003-000724_RV_03	तमिति
sp003-000725_RV_03	हरेः इन्द्रस्य शासनहारिणा पुरुषेण प्रथमम् बोधितः ज्ञापितः
sp003-000726_RV_03	वृत्तान्तमिति शेषः
sp003-000727_RV_03	प्रजेश्वरः दिलीपः हर्षजडेन हर्षशिशिरेण पाणिना कुलिशव्रणाङ्कितम्
sp003-000728_RV_03	तस्य रघोः इदम् तदीयम्
sp003-000729_RV_03	अङ्गम् शरीरम् परामृशन् तम् रघुम् अभ्यनन्दत्
sp003-000730_RV_03	इतीति
sp003-000731_RV_03	महनीयशासनः पूजनीयाज्ञः क्षितीशः इति अनेन प्रकारेण
sp003-000732_RV_03	इति हेतुप्रकरणप्रकर्षादिसमाप्तिषु इत्यमरः
sp003-000733_RV_03	महाक्रतूनाम् अश्वमेधानाम् नवभिः अधिकाम् नवतिम् एकोनशतम् आयुषः क्षये सति
sp003-000734_RV_03	दिवम् स्वर्गम् समारुरुक्षुः आरोढुम् इच्छुः सोपानानाम् परम्पराम् पङ्क्तिम् इव ततान
sp003-000735_RV_03	अथेति
sp003-000736_RV_03	अथ विषयेभ्यः व्यावृत्तात्मा निवृत्तचित्तः सः दिलीपः यथाविधि
sp003-000737_RV_03	यथाशास्त्रम् यूने सूनवे नृपतिककुदम् राजचिह्नम्
sp003-000738_RV_03	ककुद्वत्ककुदम् श्रेष्ठे वृषाङ्के राजलक्ष्मणि इति विश्वः
sp003-000739_RV_03	सितातपवारणम् श्वेतच्छत्रम् दत्त्वा तया देव्या सुदक्षिणया सह मुनिवनतरोः छायाम् शिश्रिये श्रितवान्
sp003-000740_RV_03	वानप्रस्थाश्रमम् स्वीकृतवान् इत्यर्थः
sp003-000741_RV_03	तथाहि
sp003-000742_RV_03	गलितवयसाम् वृद्धानाम् इक्ष्वाकूणाम् इक्ष्वाकोः गोत्रापत्यानाम्
sp003-000743_RV_03	तद्राजसञ्ज्ञकत्वात् अणो लुक्
sp003-000744_RV_03	इदम् वनगमनम् कुलव्रतम्
sp003-000745_RV_03	देव्या सह इत्यनेन सपत्नीकवानप्रस्थाश्रमपक्षः उक्तः
sp003-000746_RV_03	तथा च याज्ञवल्क्यः सुतविन्यस्तपत्नीकः तया वा अनुगतो वनम्
sp003-000747_RV_03	वानप्रस्थो ब्रह्मचारी साग्निः सोपासनो व्रजेत् इति
sp003-000748_RV_03	हरिणीवृत्तमेतत्
sp003-000749_RV_03	तदुक्तम् रसयुगहयैर्न्सौ म्रौ स्लौ गो यदा हरिणी तदा इति
sp003-000750_RV_03	इति महामहोपाध्याय कोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp003-000751_RV_03	महाकविश्रीकालिदासकृतौ रघुवंशे महाकाव्ये रघुराज्याभिषेको नाम तृतीयः सर्गः
sp003-000752_RV_06	स इति
sp003-000753_RV_06	सः अजः तत्र स्थाने उपचारवत्सु राजोपचारवत्सु मञ्चेषु पर्यङ्केषु
sp003-000754_RV_06	सिंहासनस्थान् मनोज्ञवेषान् मनोहरनेपथ्यान् वैमानिकानाम् विमानैः चरताम्
sp003-000755_RV_06	चरति इति ठक्प्रत्ययः
sp003-000756_RV_06	मरुताम् अमराणाम्
sp003-000757_RV_06	मरुतौ पवनामरौ इत्यमरः
sp003-000758_RV_06	आकृष्टलीलान् गृहीतसौभाग्यान्
sp003-000759_RV_06	आकृष्टमरुल्लीलान् इत्यर्थः
sp003-000760_RV_06	सापेक्षत्वेऽपि गमकत्वात्समासः
sp003-000761_RV_06	नरलोकम् पालयन्तीति नरलोकपालाः
sp003-000762_RV_06	कर्मण्यण्प्रत्ययः
sp003-000763_RV_06	तान् भूपालान् अपश्यत्
sp003-000764_RV_06	सर्गेऽस्मिन् उपजातिः छन्दः
sp003-000765_RV_06	रतेरिति
sp003-000766_RV_06	रतिः स्मरप्रियायाम् च रागे च सुरते स्मृता इति विश्वः
sp003-000767_RV_06	रतेः कामप्रियायाः गृहीतानुनयेन स्वीकृतप्रार्थनेन
sp003-000768_RV_06	गृहीतरत्यनुनयेन इत्यर्थः
sp003-000769_RV_06	सापेक्षत्वेऽपि गमकत्वात्समासः
sp003-000770_RV_06	ईश्वरेण हरेण प्रत्यर्पितस्वाङ्गम् कामम् इव स्थितम् काकुत्स्थम् अजम्
sp003-000771_RV_06	आलोकयताम् नृपाणाम् मनः इन्दुमतीनिराशम् वैदर्भीनिःस्पृहम् बभूव
sp003-000772_RV_06	इन्दुमती सत्पतिम् एनम् विहाय नास्मान्वरिष्यतीति निश्चिक्युः इत्यर्थः
sp003-000773_RV_06	सर्वातिशयसौन्दर्यम् अस्य इति भावः
sp003-000774_RV_06	वैदर्भेति
sp003-000775_RV_06	असौ कुमारः वैदर्भेण भोजेन निर्दिष्टम् प्रदर्शितम् मञ्चम् पर्यङ्कम् क्लृप्तेन सुविहितेन सोपानपथेन
sp003-000776_RV_06	मृगराजशावः सिंहपोतः
sp003-000777_RV_06	पोतः पाकोऽर्भको डिम्भः पृथुकः शावकः शिशुः इत्यमरः
sp003-000778_RV_06	शिलानाम् विभङ्गैः भङ्गीभिः तुङ्गम् उन्नतम् नगोत्सङ्गम् शैलाग्रमिव
sp003-000779_RV_06	आरुरोह
sp003-000780_RV_06	परार्घ्येति
sp003-000781_RV_06	परार्घ्याः श्रेष्ठाः वर्णाः नीलपीतादयः यस्य तेन आस्तरणेन कम्बलादिना उपपन्नम् सङ्गतम् रत्नवत् रत्नखचितम् आसनम् सिंहासनम् आसेदिवान् आधिष्ठितवान् सः अजः
sp003-000782_RV_06	मयूरपृष्ठाश्रयिणा गुहेन सेनान्या सह
sp003-000783_RV_06	सेनानीरग्निभूर्गुहः इत्यमरः
sp003-000784_RV_06	भूयिष्ठम् अत्यर्थम् उपमेयकान्तिः आसीत्
sp003-000785_RV_06	मयूरस्य विचित्ररूपत्वात् तत्साम्यम् रत्नासनस्य
sp003-000786_RV_06	तद्द्वारा च तदारूढयोरपीति भावः
sp003-000787_RV_06	तास्विति
sp003-000788_RV_06	तासु राजपरम्परासु श्रिया लक्ष्म्या कर्त्र्या पयोमुचाम् मेघानाम् पङ्क्तिषु विद्युतेव सहस्रधा विभक्तः
sp003-000789_RV_06	तरङ्गेषु तरणिरिव स्वयम् एक एव प्रत्येकम् सङ्क्रामितः इत्यर्थः
sp003-000790_RV_06	प्रभाविशेषस्य उदयनेन आविर्भावेन दुर्निरीक्ष्यः दुर्दर्शनः आत्मा श्रियः स्वरूपम् व्यरुचत् यद्योतिष्ट
sp003-000791_RV_06	द्युद्भ्यो लुङि इति परस्मैपदम्
sp003-000792_RV_06	द्युतादित्वात् अङ्प्रत्ययः
sp003-000793_RV_06	तस्मिन्समये प्रत्येकम् सङ्क्रान्तलक्ष्मीकतया तेषाम् किमपि दुरासदम् तेजः प्रादुरासीत् इत्यर्थः
sp003-000794_RV_06	तेषामिति
sp003-000795_RV_06	महार्हासनसंस्थितानाम् श्रेष्ठसिंहासनस्थानाम्
sp003-000796_RV_06	उदारनेपथ्यभृताम् उज्ज्वलवेषधारिणाम् तेषाम् राज्ञाम् मध्ये
sp003-000797_RV_06	कल्पद्रुमाणाम् मध्ये पारिजातः इव सुरद्रुमविशेषः इव
sp003-000798_RV_06	पञ्चैते देवतरवो मन्दारः पारिजातकः
sp003-000799_RV_06	सन्तानः कल्पवृक्षश्च पुंसि वा हरिचन्दनम्
sp003-000800_RV_06	इत्यमरः
sp003-000801_RV_06	सः रघुसूनुः एव धाम्ना तेजसा
sp003-000802_RV_06	भूम्ना इति पाठे अतिशयेन इत्यर्थः
sp003-000803_RV_06	रराज
sp003-000804_RV_06	अत्र कल्पद्रुमशब्दः पञ्चान्यतमविशेषवचनः
sp003-000805_RV_06	उपकल्पयन्ति मनोरथानिति व्युत्पत्त्या सुरद्रुममात्रोपलक्षकतया प्रयुक्तः इत्यनुसन्धेयम्
sp003-000806_RV_06	कल्पाः इति द्रुमाः कल्पद्रुमाः इति विग्रहः
sp003-000807_RV_06	नेत्रेति
sp003-000808_RV_06	पौरजनस्य नेत्रव्रजाः सर्वान् नृपतीन्विहाय तस्मिन् अजे निपेतुः
sp003-000809_RV_06	स एव सर्वोत्कर्षेण ददृशे इत्यर्थः
sp003-000810_RV_06	कथमिव
sp003-000811_RV_06	मदोत्कटे मदेन उद्भिन्नगण्डे निर्भरमदे वा वन्ये गन्धप्रधाने द्विपे गजे
sp003-000812_RV_06	रेचिताः रिक्तीकृताः पुष्पाणाम् वृक्षाः यैः ते
sp003-000813_RV_06	त्यक्तपुष्पवृक्षाः इत्यर्थः
sp003-000814_RV_06	द्विरेफाः भृङ्गाः इव
sp003-000815_RV_06	द्विपस्य वन्यविशेषणम् द्विरेफाणाम् पुष्पवृक्षत्यागसम्भावार्थम् कृतम्
sp003-000816_RV_06	त्रिभिः विशेषमाह
sp003-000817_RV_06	अथेति
sp003-000818_RV_06	अथ अन्वयज्ञैः राजवंशाभिज्ञैः वन्दिभिः स्तुतिपाठकैः
sp003-000819_RV_06	वन्दिनः स्तुतिपाठकाः इत्यमरः
sp003-000820_RV_06	सोमार्कवंश्ये सोमसूर्यवंशभवे नरदेवलोके राजसमूहे स्तुते सति
sp003-000821_RV_06	विवेश इत्युत्तरेण सम्बन्धः
sp003-000822_RV_06	एवम् उत्तरत्रापि योज्यम्
sp003-000823_RV_06	सञ्चारिते समन्तात्प्रचारिते
sp003-000824_RV_06	अगुरुसारः योनिः कारणम् यस्य तस्मिन्धूपे च वैजयन्तीः पताकाः समुत्सर्पति सति अतिक्रम्य गच्छति सति
sp003-000825_RV_06	पुरेति
sp003-000826_RV_06	किम् च
sp003-000827_RV_06	पुरस्य उपकण्ठे समीपे उपवनानि आश्रयः येषाम् तेषाम्
sp003-000828_RV_06	कलापिनाम् बर्हिणाम् उद्धतनृत्यहेतौ मेघध्वनिसादृश्यात् ताण्डवकारणे
sp003-000829_RV_06	प्रध्माताः पूरिताः शङ्खाः यत्र तस्मिन्
sp003-000830_RV_06	मङ्गलार्थे मङ्गलप्रयोजनके
sp003-000831_RV_06	तूर्यस्वने वाद्यघोषे
sp003-000832_RV_06	परितः सर्वतः दिगन्तान् मूर्च्छति व्याप्नुवति सति
sp003-000833_RV_06	मनुष्यवाह्यमिति
sp003-000834_RV_06	पतिम् वृणोतीति पतिंवरा स्वयंवरा
sp003-000835_RV_06	अथ स्वयंवरा पतिंवरा च वर्याथ इत्यमरः
sp003-000836_RV_06	सञ्ज्ञायाम् भृतॄवृजिधारिसहितपिदमः इत्यनेन खच्प्रत्ययः
sp003-000837_RV_06	क्लृप्तविवाहवेषा कन्या इन्दुमती मनुष्यैः वाह्यम् परिवारेण परिजनेन शोभि चतुरस्रयानम्
sp003-000838_RV_06	चतुरस्रवाहनम् शिविकाम् अध्यास्य आरुह्य मञ्चान्तरे मञ्चमध्ये यः राजमार्गः तम् विवेश
sp003-000839_RV_06	तस्मिन्निति
sp003-000840_RV_06	नेत्रशतानाम् एकलक्ष्ये एकदृश्ये कन्यामये कन्यारूपे तस्मिन् विधातुः विधानातिशये सृष्टिविशेषे नरेन्द्राः अन्तःकरणैः निपेतुः
sp003-000841_RV_06	आसनेषु देहैः कैवलम् देहैरेव स्थिताः
sp003-000842_RV_06	देहानपि विस्मृत्य तत्रैव दत्तचित्ताः बभूवुः इत्यर्थः
sp003-000843_RV_06	अन्तःकरणकर्तृके निपतने नरेन्द्राणाम् कर्तृत्वव्यपदेशः आदरातिशयार्थः
sp003-000844_RV_06	तामिति
sp003-000845_RV_06	ताम् इन्दुमतीम् प्रति
sp003-000846_RV_06	अभिव्यक्तमनोरथानाम् प्ररूढाभिलाषाणाम् महीपतीनाम् राज्ञाम् प्रणयाग्रदूत्यः
sp003-000847_RV_06	प्रणयः प्रार्थना प्रेम वा
sp003-000848_RV_06	प्रणयास्त्वमी
sp003-000849_RV_06	विस्रम्भ याच्ञाप्रेमाणः इत्यमरः
sp003-000850_RV_06	प्रणयेषु अग्रदूत्यः प्रथमदूतिकाः
sp003-000851_RV_06	प्रणयप्रकाशकत्वसाम्यात् दूतीत्वव्यपदेशः
sp003-000852_RV_06	विविधाः शृङ्गारचेष्टाः शृङ्गारविकाराः पादपानाम् प्रवालशोभाः पल्लवसम्पदः इव बभूवुः उत्पन्नाः
sp003-000853_RV_06	अत्र शृङ्गारलक्षणम् रससुधाकरे विभावैरनुभावैश्च स्वोचितैर्व्यभिचारिभिः
sp003-000854_RV_06	नीता सदस्यरस्यत्वम् रतिः शृङ्गार उच्यते
sp003-000855_RV_06	रति रतिरिच्छाविशेषः
sp003-000856_RV_06	तच्चोक्तम् तत्रैव यूनोः अन्योन्यविषयस्थायिनी इच्छा रतिः स्मृता इति
sp003-000857_RV_06	चेष्टाशब्देन तदनुभावविशेषाः उच्यन्ते
sp003-000858_RV_06	तेऽपि तत्रैव उक्ताः भावम् मनोगतम् साक्षात् स्वहेतुम् व्यञ्जयन्ति ये
sp003-000859_RV_06	तेऽनुभावा इति ख्याताः भ्रूविक्षेपस्मितादयः
sp003-000860_RV_06	ते चतुर्धा चित्तगात्रवाक्बुद्ध्यारम्भ सम्भवाः इति
sp003-000861_RV_06	तत्र गात्रारम्भसम्भवान् चेष्टाशब्दोक्तान् अनुभावान् कश्चित् इत्यादिभिः श्लोकैः वक्ष्यति
sp003-000862_RV_06	शृङ्गाराभासश्च अयम्
sp003-000863_RV_06	एकत्रैव प्रतिपादनात्
sp003-000864_RV_06	तदुक्तम् एकत्रैवानुरागश्चेत् तिर्यक्शब्दगतोऽपि वा
sp003-000865_RV_06	योषिताम् बहुसक्तिश्चेत् रसाभासः त्रिधा मतः
sp003-000866_RV_06	इति
sp003-000867_RV_06	शृङ्गारचेष्टाः बभूवुः इत्युक्तम्
sp003-000868_RV_06	ताः एव दर्शयति
sp003-000869_RV_06	कश्चिदिति
sp003-000870_RV_06	कश्चित् राजा कराभ्याम् पाणिभ्याम् उपगूढनालम् गृहीतनालम्
sp003-000871_RV_06	आलो लैः चञ्चलैः पत्रैः अभिहताः ताडिताः द्विरेफाः भ्रमराः येन तत् तथोक्तम्
sp003-000872_RV_06	रजोभिः परागैः अन्तः परिवेषम् मण्डलम् बध्नातीति अन्तःपरिवेषबन्धि
sp003-000873_RV_06	लीलारविन्दम् भ्रमयाञ्चकार
sp003-000874_RV_06	करस्य लीलारविन्दवत् त्वया अहम् भ्रमयितव्यः इति नृपाभिप्रायः
sp003-000875_RV_06	हस्तघूर्णकः अयम् अपलक्षणकः इति इन्दुमत्यभिप्रायः
sp003-000876_RV_06	विस्रस्तमिति
sp003-000877_RV_06	विलसनशीलः विलासी
sp003-000878_RV_06	वौ कषलसकत्थस्रम्भः इति घिनुण्प्रत्ययः
sp003-000879_RV_06	अपरः राजा अंसात् विस्रस्तम् रत्नानिविद्धम् रत्नखचितम् यदङ्गदम् केयूरम्
sp003-000880_RV_06	तस्य कोटिलग्नम् प्रालम्बम् ऋजुलम्बिनीम् स्रजम्
sp003-000881_RV_06	प्रालम्बम् ऋजुलम्बि स्यात् कण्ठात् इत्यमरः
sp003-000882_RV_06	प्रावारम् इति पाठे तू उत्तरीयम् वस्त्रम्
sp003-000883_RV_06	आकृष्य उद्धृत्य साचीकृतम् तिर्यक्कृतम् चारु वक्त्रम्
sp003-000884_RV_06	यस्य सः तथोक्तः सन् यथावकाशम् स्वस्थानम् निनाय
sp003-000885_RV_06	प्रावारोत्क्षेपणच्छलेन अहम् त्वाम् एवम् परिरप्स्ये इति नृपाभिप्रायः
sp003-000886_RV_06	गोपनीयम् किञ्चित् अङ्गे अस्ति ततोऽयम् प्रावृणुत इति इन्दुमत्यभिप्रायः
sp003-000887_RV_06	आकुञ्चितेति
sp003-000888_RV_06	ततः पूर्वोक्तात् अन्यः अपरः राजा किञ्चित् समावर्जितनेत्रशोभः ईषत् अर्वाक् पातितनेत्रशोभः सन्
sp003-000889_RV_06	आकुञ्चिताः आभुग्नाः अग्राङ्गुलयः यस्य तेन तिर्यक् विसंसर्पिण्यः नखप्रभाः यस्य
sp003-000890_RV_06	तेन च पादेन हैमम् हिरण्मयम् पीठम् पादपीठम् विलिलेख लिखितवान्
sp003-000891_RV_06	पादाङ्गुलीनाम् आकुञ्चनेन त्वम् मत्समीपम् आगच्छ इति नृपाभिप्रायः
sp003-000892_RV_06	भूमिविलेखकः अयम् अपलक्षणकः इति इन्दुमत्याशयः
sp003-000893_RV_06	भूमिविलेखनम् तु लक्ष्मीविनाशहेतुः
sp003-000894_RV_06	निवेश्येति
sp003-000895_RV_06	कश्चित् राजा वामम् भुजम् आसनार्धे सिंहासनैकदेशे निवेश्य संस्थाप्य तत्सन्निवेशात्
sp003-000896_RV_06	तस्य वामभुजस्य सन्निवेशात् संस्थापानत् अधिकोन्नतोंसः वामांसः एव यस्य सः तथोक्तः सन्
sp003-000897_RV_06	विवृत्ते परावृत्ते त्रिके त्रिकप्रदेशे भिन्नहारः लुण्ठितहारः सन्
sp003-000898_RV_06	पृष्ठवंशाधरे त्रिकम् इत्यमरः
sp003-000899_RV_06	सुहृत्समाभाषणतत्परः अभूत्
sp003-000900_RV_06	वामपार्श्ववर्तिनैव मित्रेण सम्भाषितुम् प्रवृत्ते प्रवृत्तः इत्यर्थः
sp003-000901_RV_06	अत एव विवृत्तत्रिकत्वम् घटते
sp003-000902_RV_06	त्वया वामाङ्गे निवेशतया सह एव वार्ताम् करिष्ये इति नृपाभिप्रायः
sp003-000903_RV_06	परम् दृष्ट्वा पराङ्मुखोऽयम् न कार्यकर्ता इति इन्दुमत्यभिप्रायः
sp003-000904_RV_06	विलासिनीति
sp003-000905_RV_06	अन्यः युवा विलासिन्याः प्रियायाः विभ्रमार्थम् दन्तपत्रम् दन्तपत्रभूतम् आपाण्डुरम् केतकबर्हम् केतकदलम्
sp003-000906_RV_06	दलेऽपि बर्हम् इत्यमरः
sp003-000907_RV_06	प्रियानितम्बे उचितसन्निवेशैः अभ्यस्तनिक्षेपणैः नखाग्रैः विपाटयामास
sp003-000908_RV_06	विदारयामास
sp003-000909_RV_06	अहम् तव नितम्बे एवम् नखव्रणादीन् दास्यामीति नृपाशयः
sp003-000910_RV_06	तृणच्छेदकवत् पत्रपाटकः अयम् अपलक्षणकः इति इन्दुमत्याशयः
sp003-000911_RV_06	कुशेशयेति
sp003-000912_RV_06	कश्चित् राजा कुशेशयम् शतपत्रम् इव आताम्रम् तलम् यस्य तेन
sp003-000913_RV_06	शतपत्रम् कुशेशयम् इत्यमरः
sp003-000914_RV_06	रेखारूपः ध्वजः लाञ्छनम् यस्य तेन करेण
sp003-000915_RV_06	अङ्गुलीषु भवानि अङ्गुलीयानि ऊर्मिकाः
sp003-000916_RV_06	अङ्गुलीयकमूर्मिका इत्यमरः
sp003-000917_RV_06	जिह्वामूलाङ्गुलेः छः इति छप्रत्ययः
sp003-000918_RV_06	रत्नानाम् अङ्गुलीयानि तेषाम् प्रभय अनुविद्धान् व्याप्तान् अक्षान् पाशान्
sp003-000919_RV_06	अक्षास्तु देवनाः पाशकाश्च ते इत्यमरः
sp003-000920_RV_06	सलीलम् उदीरयामास उच्चिक्षेप
sp003-000921_RV_06	अहम् त्वया सहा एवम् रंस्ये इति नृपाभिप्रायः
sp003-000922_RV_06	अक्षचातुर्येण कापुरुषः अयम् इति इन्दुमत्यभिप्रायः
sp003-000923_RV_06	अक्षैः मादीव्येत् इति श्रुतिनिषेधात्
sp003-000924_RV_06	कश्चिदिति
sp003-000925_RV_06	कश्चित् यथाभागम् यथास्थानम् अवस्थितेऽपि स्वसन्निवेशात् व्यतिलङ्घिनि इव
sp003-000926_RV_06	स्वस्थानात् चलिते इव किरीटे वज्राणाम् किरीटगतानाम् अंशवः गर्भे येषाम् तानि अङ्गुलिरन्ध्राणि यस्य तम् एकम् करम् व्यापारयामास
sp003-000927_RV_06	किरीटवत् मम शिरसि स्थितामपि त्वाम् भारम् न मन्ये इति नृपाभिप्रायः
sp003-000928_RV_06	शिरसि न्यस्तहस्तः अयम् अपलक्षणकः इति इन्दुमत्यभिप्रायः
sp003-000929_RV_06	तत इति
sp003-000930_RV_06	ततः अनन्तरम् नृपाणाम् श्रुतवृत्तवंशा
sp003-000931_RV_06	श्रुतनृपवृत्तवंशा इत्यर्थः
sp003-000932_RV_06	सापेक्षत्वेऽपि गमकत्वात्समासः
sp003-000933_RV_06	प्रगल्भा वाग्मिनी सुनन्दा सुनन्दाख्या प्रतिहारम् रक्षतीति प्रतिहाररक्षी द्वारपालिका
sp003-000934_RV_06	कर्मण्यण्प्रत्ययः
sp003-000935_RV_06	टिड्ढाणञ्द्वयसज्दघ्नञ्मात्रच्तयप्ठक्ठञ्कञ्क्वरपः इत्यनेन ङीप्
sp003-000936_RV_06	प्राक्प्रथमम् कुमारीम् इन्दुमतीम् मगधेश्वरस्य सन्निकर्षम् समीपम् नीत्वा पुंवत् पुंसा तुल्यम्
sp003-000937_RV_06	तेन तुल्यम् क्रिया चेत् वतिः इति वतिप्रत्ययः
sp003-000938_RV_06	अवदत्
sp003-000939_RV_06	असाविति
sp003-000940_RV_06	असौ राजा
sp003-000941_RV_06	असाविति पुरोवर्तिनो निर्देशः
sp003-000942_RV_06	एवम् उत्तरत्रापि द्रष्टव्यम्
sp003-000943_RV_06	शरणोन्मुखानाम् शरणार्थिनाम् शरण्यः शरणे रक्षणे साधुः
sp003-000944_RV_06	तत्र साधुः इति यत्प्रत्ययः
sp003-000945_RV_06	शरणम् भवितुम् अर्हः शरण्यः इति नाथनिरुक्तिः निर्मूलैव
sp003-000946_RV_06	अगाधसत्त्वः गम्भीरस्वभावः
sp003-000947_RV_06	सत्त्वम् गुणे पिशाचादौ बले द्रव्यस्वभावयोः इति विश्वः
sp003-000948_RV_06	मगधाः जनपदाः तेषु प्रतिष्ठा आस्पदम् यस्य सः मगधप्रतिष्ठः
sp003-000949_RV_06	प्रतिष्ठाकृत्यमास्पदम् इत्यमरः
sp003-000950_RV_06	प्रजारञ्जने लब्धवर्णः विचक्षणः
sp003-000951_RV_06	यद्वा प्रजारञ्जनेन लब्धोत्कर्षः
sp003-000952_RV_06	परान् शत्रून् तापयतीति परन्तपः परन्तपाख्यः
sp003-000953_RV_06	द्विषत्परयोस्तापेः इति खच्प्रत्ययः
sp003-000954_RV_06	खचि ह्रस्वः इति ह्रस्वः
sp003-000955_RV_06	अरुर्द्विषदजन्तस्य मुम् इति मुमागमः
sp003-000956_RV_06	नामेति प्रसिद्धौ
sp003-000957_RV_06	यथार्थनामा शत्रुसन्तापनादिति भावः
sp003-000958_RV_06	काममिति
sp003-000959_RV_06	अन्ये नृपाः कामम् सहस्रशः सन्तु
sp003-000960_RV_06	भूमिम् अनेन राजन्वतीम् शोभनराजवतीम् आहुः
sp003-000961_RV_06	नैतादृक् कश्चित् अस्तीत्यर्थः
sp003-000962_RV_06	सुराज्ञि देशे राजन्वान् स्यात्ततोऽन्यत्र राजवान् इत्यमरः
sp003-000963_RV_06	राजन्वान् सौराज्ये इति निपातनात्साधुः
sp003-000964_RV_06	तथाहि
sp003-000965_RV_06	नक्षत्रैः अश्विन्यादिभिः ताराभिः साधारणैः ज्योतिभिः ग्रहैः भौमादिभिश्च
sp003-000966_RV_06	सङ्कुलापि रात्रिः चन्द्रमसैव ज्योतिः अस्याः अस्तीति ज्योतिष्मती
sp003-000967_RV_06	नान्येन ज्योतिषा इत्यर्थः
sp003-000968_RV_06	क्रियेति
sp003-000969_RV_06	अयम् परन्तपः अध्वराणाम् क्रतूनाम् क्रियाप्रबन्धात् अनुष्ठानसातत्यात्
sp003-000970_RV_06	अविच्छिन्नात् अनुष्ठानादित्यर्थः
sp003-000971_RV_06	अजस्रम् नित्यम् आहूतसहस्रनेत्रः सन् चिरम् शच्याः अलकान् पाण्डुकपोलयोः लम्बान् स्रस्तान्
sp003-000972_RV_06	पचाद्यच्
sp003-000973_RV_06	मन्दारैः कल्पद्रुमकुसुमैः शून्यान् चकार
sp003-000974_RV_06	प्रोषितभर्तृका हि केशसंस्कारम् न कुर्वन्ति
sp003-000975_RV_06	प्रोषिते मलिना कृशा इति
sp003-000976_RV_06	क्रीडाम् शरीरसंस्कारम् समाजोत्सवदर्शनम्
sp003-000977_RV_06	हास्यम् परगृहे यानम् त्यजेत् प्रोषितभर्तृका
sp003-000978_RV_06	इति च स्मरणात्
sp003-000979_RV_06	अनेनेति
sp003-000980_RV_06	वरेण्येन वरणीयेन
sp003-000981_RV_06	वृणोतेः औणादिकः एण्यप्रत्ययः
sp003-000982_RV_06	अनेन राज्ञा गृह्यमाणम् पाणिम् इच्छसि चेत्
sp003-000983_RV_06	पाणिग्रहणम् इच्छसि चेत् इत्यर्थः
sp003-000984_RV_06	प्रवेशे प्रवेशकाले प्रासादवातायनसंश्रितानाम् राजभवनगवाक्षस्थितानाम्
sp003-000985_RV_06	पुष्पपुराङ्गनानाम् पाटलिपुराङ्गनानाम् नेत्रोत्सवम् कुरु
sp003-000986_RV_06	सर्वोत्तमानाम् तासामपि दर्शनीया भविष्यसीति भावः
sp003-000987_RV_06	एवमिति
sp003-000988_RV_06	एवम् तया सुनन्दया उक्ते सति तम् परन्तपम् अवेक्ष्य किञ्चिद्विस्रंसिनी
sp003-000989_RV_06	दूर्वाङ्का दूर्वाचिह्ना मधूकमाला गुडपुष्पमाला यस्याः सा
sp003-000990_RV_06	मधूकेतु गुडपुष्पमधुद्रुमौ इत्यमरः
sp003-000991_RV_06	वरणे शिथिलप्रयत्नेति भावः
sp003-000992_RV_06	तन्वी इन्दुमती एनम् नृपम् अभाषमाणा ऋज्वा भावशून्यया प्रणामक्रिययैव प्रत्यादिदेश परिजहार
sp003-000993_RV_06	तामिति
sp003-000994_RV_06	सैव नान्या
sp003-000995_RV_06	चित्तज्ञत्वात् इति भावः
sp003-000996_RV_06	वेत्रग्रहणे नियुक्ता दौवरिकी सुनन्दा ताम् राजसुताम् राजान्तरम् अन्यम् राजानम् निनाय
sp003-000997_RV_06	नयतिः द्विकर्मकः
sp003-000998_RV_06	कथमिव
sp003-000999_RV_06	समीरणोत्था वातोत्पन्ना तरङ्गलेखा ऊर्मिपङ्किः मानसे सरसि या राजहंसी ताम् पद्मान्तरमिव
sp003-001000_RV_06	जगादेति
sp003-001001_RV_06	एनाम् इन्दुमतीम् जगाद
sp003-001002_RV_06	किमिति
sp003-001003_RV_06	अयम् अङ्गनाथः अङ्गदेशाधीश्वरः सुराङ्गनाभिः प्रार्थिता कामिता यौवनश्रीः यस्य सः तथोक्तः
sp003-001004_RV_06	पुरा किल एनम् इन्द्रसाहाय्यार्थम् इन्द्रपुरगामिनम् अकामयन्त अप्सरसः इति प्रसिद्धिः
sp003-001005_RV_06	किञ्च
sp003-001006_RV_06	सूत्रकारैः गजशास्त्रकृद्भिः पालकादिभिः महर्षिभिः विनीतनागः शिक्षितगजः किल
sp003-001007_RV_06	किलेति ऐतिह्ये
sp003-001008_RV_06	अत एव भूमिगतोऽपि ऐन्द्रम् पदम् ऐश्वर्यम् भुङ्क्ते
sp003-001009_RV_06	भूलोके एव स्वर्गसुखम् अनुभवतीत्यर्थः
sp003-001010_RV_06	गजाप्सरोदेवर्षिसेव्यत्वम् ऐन्द्रपदशब्दार्थः
sp003-001011_RV_06	पुरा किल कुतश्चित् शापकारणात् भुवम् अवतीर्णम् दिग्गजवर्गम् आलोक्य स्वयम् अशक्तेः
sp003-001012_RV_06	इन्द्राभ्यनुज्ञया आनीतैः देवर्षिभिः प्रणीतेन शास्त्रेण गजान्वशीकृत्य भुवि सम्प्रदायम् प्रावर्तयत् इति कथा गीयते
sp003-001013_RV_06	अनेनेति
sp003-001014_RV_06	शत्रुविलासिनीनाम् स्तनेषु मुक्ताफलस्थूलतमान् अश्रुबिन्दून्
sp003-001015_RV_06	अस्रमश्रुणि शोणिते इति विश्वः
sp003-001016_RV_06	पर्यासयता प्रस्तारयता
sp003-001017_RV_06	भर्तृवधादिति भावः
sp003-001018_RV_06	अनेन अङ्गनाथेन उन्मुच्य आक्षिप्य सूत्रेण विना हाराः एव प्रत्यर्पिताः
sp003-001019_RV_06	अविच्छिन्नाश्रुबिन्दुप्रवर्तनात् उत्सूत्रहारार्पणमेव कृतमिव इति उत्प्रेक्षा गम्यते
sp003-001020_RV_06	निसर्गेति
sp003-001021_RV_06	निसर्गतः स्वभावतः भिन्नास्पदम् भिन्नाश्रयम्
sp003-001022_RV_06	सहावस्थानविरोधीत्यर्थः
sp003-001023_RV_06	श्रीश्च सरस्वती चेति द्वयम् अस्मिन् अङ्गनाथे एकत्र संस्था स्थितिः यस्य तदेकसंस्थम्
sp003-001024_RV_06	उभयमिह सङ्गतमित्यर्थः
sp003-001025_RV_06	हे कल्याणि
sp003-001026_RV_06	बाह्वादिभ्यश्च इति ङीष्
sp003-001027_RV_06	कान्त्या सूनृतया सत्यप्रियया गिरा च योग्या संसर्गार्हा त्वमेव तयोः श्रीसरस्वत्योः तृतीया
sp003-001028_RV_06	समानगुणयोः युवयोः दाम्पत्यम् युज्यत एव इति भावः
sp003-001029_RV_06	दक्षिणनायकत्वम् चास्य ध्वन्यते
sp003-001030_RV_06	तदुक्तम् तुल्योऽनेकत्र दक्षिणः इति
sp003-001031_RV_06	अथेति
sp003-001032_RV_06	अथ कुमारि अङ्गराजात् चक्षुः अवतार्य
sp003-001033_RV_06	अपनीयेत्यर्थः
sp003-001034_RV_06	जन्याम् मातृसखीम्
sp003-001035_RV_06	जन्या मातृसखीमुदोः इति विश्वः
sp003-001036_RV_06	सुनन्दाम् याहि गच्छ इत्यवदत्
sp003-001037_RV_06	यातेति जन्यान् अवदत् इति पाठे जनीम् वधूम् वहन्तीति जन्याः वधूबन्धवः
sp003-001038_RV_06	तान्यात गच्छत इति अवदत्
sp003-001039_RV_06	जन्यो वरवधूज्ञात् प्रियतुल्याहितेऽपि च इति विश्वः
sp003-001040_RV_06	अथवा जन्याः वधूभृत्याः
sp003-001041_RV_06	भृत्याश्चापि नवोढायाः इति केशवः
sp003-001042_RV_06	सञ्ज्ञायाम् जन्या इत्यादिना यत्प्रत्ययान्तो निपातः
sp003-001043_RV_06	यदत्राह वृत्तिकारः जनीम् वधूम् वहन्तीति जन्या जामातुर्वयस्याः इति
sp003-001044_RV_06	यच्चामरः जन्याः स्निग्धा वरस्य ये इति
sp003-001045_RV_06	तत्सर्वम् उपलक्षणार्थमिति अविरोधः
sp003-001046_RV_06	न चायम् अङ्गराजनिषेधः दृश्यदोषान्नापि द्रष्टुदोषात् इत्याह नेत्यादिना
sp003-001047_RV_06	असौ अङ्गराजः काम्यः कमनीयो नेति न किन्तु काम्य एव इत्यर्थः
sp003-001048_RV_06	सा कुमारी च सम्यक् द्रष्टुम् विवेक्तुम् न वेदेति न
sp003-001049_RV_06	वेदैवेत्यर्थः
sp003-001050_RV_06	किन्तु लोकः जनः भिन्नरुचिर्हि रुचिरमपि किञ्चित् कस्मैचित् न रोचते
sp003-001051_RV_06	किम् कुर्मः नहि इच्छा नियन्तुम् शक्यते इति भावः
sp003-001052_RV_06	तत इति
sp003-001053_RV_06	ततः अनन्तरम् प्रतिहारभूमौ द्वारदेशे नियुक्ता दौवारिकी
sp003-001054_RV_06	स्त्री द्वार्द्वारम् प्रतीहारः इत्यमरः
sp003-001055_RV_06	द्विषद्भिः शत्रुभिः दुःष्प्रसहम् दुःसहम्
sp003-001056_RV_06	शूरमित्यर्थः
sp003-001057_RV_06	विशेषेण दृश्यम् दर्शनीयम्
sp003-001058_RV_06	रूपवन्तमित्यर्थः
sp003-001059_RV_06	परम् अन्यम् नृपम्
sp003-001060_RV_06	नवोत्थानम् नवोदयम् इन्दुरिव
sp003-001061_RV_06	इन्दुमत्यै निदर्शयामास
sp003-001062_RV_06	अवन्तीति
sp003-001063_RV_06	उदग्रबाहुः दीर्घबाहुः विशालवक्षाः तनुवृत्तमध्यः कृशवर्तुलमध्यः
sp003-001064_RV_06	अयम् राजा अवन्तिनाथः अवन्तिदेशाधीश्वरः
sp003-001065_RV_06	त्वष्ट्रा विश्वकर्मणा
sp003-001066_RV_06	भर्तुः तेजोवेगम् असहमानया दुहित्रा सञ्ज्ञादेव्या प्रार्थितेन इति शेषः
sp003-001067_RV_06	चक्रभ्रमम् चक्राकारम् शस्त्रोत्तेजनयन्त्रम्
sp003-001068_RV_06	भ्रमोऽम्बुनिर्गमे भ्रान्तौ कुण्डाख्ये शिल्पियन्त्रके इति विश्वः
sp003-001069_RV_06	आरोप्य यत्नेन उल्लिखितः उष्णतेजाः सूर्यः इव विभाति
sp003-001070_RV_06	अत्र मार्कण्डेयः विश्वकर्मा त्वनुज्ञातः शाकद्वीपे विवस्वता
sp003-001071_RV_06	भ्रममारोप्य तत्तेजः शातनायोपचक्रमे
sp003-001072_RV_06	इति
sp003-001073_RV_06	अस्येति
sp003-001074_RV_06	समग्रशक्तेः शक्तित्रयसम्पन्नस्य अस्य अवन्तिनाथस्य प्रयाणेषु जैत्रयात्रासु अग्रेसरैः वाजिभिः अश्वैः उत्थितानि
sp003-001075_RV_06	रजांसि सामन्तानाम् समन्तात् भवानाम् राज्ञाम् ये शिखामणयः
sp003-001076_RV_06	चूडामणयः तेषाम् प्रभाप्ररोहास्तमयम् तेजोङ्कुरनाशम् कुर्वन्ति
sp003-001077_RV_06	नासीरैरेव अस्य शत्रवःपराजीयन्ते इति भावः
sp003-001078_RV_06	असाविति
sp003-001079_RV_06	असौ अवन्तिनाथः महाकालम् नाम स्थानविशेषः तदेव निकेतनम्
sp003-001080_RV_06	स्थानम् यस्य तस्य चन्द्रमौलेः ईश्वरस्य अदूरे समीपे वसन्
sp003-001081_RV_06	अत एव हेतोः तमिस्रपक्षे कृष्णपक्षेऽपि प्रियाभिः सह ज्योत्स्नावतः प्रदोषान् रात्रीः निर्विशति अनुभवति किल
sp003-001082_RV_06	नित्यज्योत्स्नाविहारत्वम् एतस्यैव नान्यस्य इति भावः
sp003-001083_RV_06	अनेनेति
sp003-001084_RV_06	रम्भे कदलीस्तम्भाविव ऊरू यस्याः सा रम्भोरूः तस्याः सम्बोधनम्
sp003-001085_RV_06	हे रम्भोरु
sp003-001086_RV_06	उरूत्तरपदादौपम्ये इत्यूङ्प्रत्ययः
sp003-001087_RV_06	नदीत्वाद्ध्रस्वः
sp003-001088_RV_06	यूना अनेन पार्थिवेन सह
sp003-001089_RV_06	सिप्रा नाम तत्रत्या नदी तस्याः तरङ्गाणाम् अनिलेन कम्पितासु
sp003-001090_RV_06	उद्यानानाम् परम्परासु पङ्किषु विहर्तुम् ते तव मनसः रुचिः कच्चित्
sp003-001091_RV_06	स्पृहा अस्ति किम् इत्यर्थः
sp003-001092_RV_06	अभिष्वङ्गे स्पृहायाम् च गभस्तौ च रुचिः स्त्रियाम् इत्यमरः
sp003-001093_RV_06	तस्मिन्निति
sp003-001094_RV_06	उत्तमसौकुमार्या उत्कृष्टाङ्गमार्दवा सा इन्दुमती
sp003-001095_RV_06	अभिद्योतितानि उल्लसितानि बन्धवः एव पद्मानि येन तस्मिन्
sp003-001096_RV_06	प्रतापेन तेजसा संशोषिताः शत्रवः एव पङ्काः कर्दमाः येन तस्मिन्
sp003-001097_RV_06	तस्मिन् अवन्तिनाथे कुमुद्वती
sp003-001098_RV_06	कुमुदनडवेतसेभ्यो ड्मतुप् इति ड्मतुप्प्रत्ययः
sp003-001099_RV_06	भानुमति अंशुमतीव
sp003-001100_RV_06	भावम् चित्तम् न बबन्ध
sp003-001101_RV_06	न तत्र अनुरागम् अकरोत् इत्यर्थः
sp003-001102_RV_06	बन्धूनाम् पद्मत्वेन शत्रूणाम् पङ्कत्वेन च निरूपणम् राज्ञः सूर्यसाम्यार्थम्
sp003-001103_RV_06	तामिति
sp003-001104_RV_06	सुनन्दा तामरसान्तराभाम् पद्मोदरतुल्यकान्तिम्
sp003-001105_RV_06	कनकगौरीम् इत्यर्थः
sp003-001106_RV_06	गुणैः अनूनाम्
sp003-001107_RV_06	अधिकाम् इत्यर्थः
sp003-001108_RV_06	शोभनाः दन्ताः यस्याः सा सुदती
sp003-001109_RV_06	वयसि दन्तस्य दतृ इति दत्रादेशः
sp003-001110_RV_06	उगितश्च इति ङीप्
sp003-001111_RV_06	ताम् प्रकृताम् प्रसिद्धाम् वा विधातुः ललिताम् सृष्टिम्
sp003-001112_RV_06	मधुरनिर्माणाम् स्त्रियमित्यर्थः
sp003-001113_RV_06	अनुगताः आपः येषु ते अनूपाः नाम देशाः
sp003-001114_RV_06	ऋक्पूरब्धूःपथाम् आनक्षे इत्यप्रत्ययः समासान्तः
sp003-001115_RV_06	ऊदनोर्देशे इत्यूदादेशः
sp003-001116_RV_06	तेषाम् राज्ञः अनूपराजस्य अग्रतः विधाय व्यवस्थाप्य भूयः पुनः जगाद
sp003-001117_RV_06	सङ्ग्रामेति
sp003-001118_RV_06	सङ्ग्रामेषु युद्धेषु निर्विष्टाः अनुभूताः सहस्रम् बाहवः यस्य सः तथोक्तः
sp003-001119_RV_06	युद्धादन्यत्र द्विभुजः एव दृश्यते इत्यर्थः
sp003-001120_RV_06	अष्टादशसु द्वीपेषु निखाताः स्थापिताः यूपाः येन सः तथोक्तः
sp003-001121_RV_06	सर्वक्रतुयाजी सार्वभौमश्चेति भावः
sp003-001122_RV_06	जरायुजादिसर्वभूतरञ्जनात् अनन्यसाधारणः राजशब्दः यस्य सः तथोक्तः
sp003-001123_RV_06	योगी
sp003-001124_RV_06	ब्रह्मविद्वान् इत्यर्थः
sp003-001125_RV_06	स किल भगवतः दत्तात्रेयात् लब्धयोगः इति प्रसिद्धिः
sp003-001126_RV_06	कृतवीर्यस्य अपत्यम् पुमान् कार्तवीर्यो नाम राजा बभूव किल इति
sp003-001127_RV_06	अयम् च अस्य महिमा सर्वोऽपि दत्तात्रेयवरप्रसादलब्धः इति भारते दृश्यते
sp003-001128_RV_06	अकार्येति
sp003-001129_RV_06	विनेता शिक्षकः यः कार्तवीर्यः
sp003-001130_RV_06	अकार्यस्य असत्कार्यस्य चिन्तया च
sp003-001131_RV_06	अहम् चौर्यादिकम् करिष्यामि इति बुद्ध्या
sp003-001132_RV_06	समकालम् एककालमेव यथा तथा पुरस्तात् अग्रे चापधरः प्रादुर्भवन्सन्
sp003-001133_RV_06	प्रजानाम् जनानाम्
sp003-001134_RV_06	प्रजा स्यात्सन्ततौ जने इत्यमरः
sp003-001135_RV_06	अन्तःशरीरेषु अन्तःकरणेषु
sp003-001136_RV_06	शरीरशब्देन इन्द्रियम् लक्ष्यते
sp003-001137_RV_06	अविनयमपि प्रत्यादिदेश
sp003-001138_RV_06	मानसापराधमपि निवारयामास इत्यर्थः
sp003-001139_RV_06	अन्ये तु वाक्कायापराधमात्रप्रतिकर्तारः इति भावः
sp003-001140_RV_06	ज्याबन्धेति
sp003-001141_RV_06	ज्यायाः मौर्व्याः बन्धेन बन्धनेन निष्पन्दाः निश्चेष्टाः भुजाः यस्य तेन विनिःश्वसन्ती
sp003-001142_RV_06	ज्याबन्धोपरोधात् दीर्घम् निःश्वसन्ती वक्त्रपरम्परा दशमुखी यस्य तेन निर्जितवासवेन इन्द्रविजयिना
sp003-001143_RV_06	अत्र इन्द्रादयोपि अनेन जितप्रायाः एव इतिभावः
sp003-001144_RV_06	लङ्केश्वरेण दशास्येन यस्य कार्तवीर्यस्य कारागृहे बन्धनागारे
sp003-001145_RV_06	कारा स्यात् बन्धनालये इत्यमरः
sp003-001146_RV_06	आ प्रसादात् अनुग्रहपर्यन्तम् उषितम् स्थितम्
sp003-001147_RV_06	नपुंसके भावे क्तः
sp003-001148_RV_06	एतत्प्रसाद एव तस्य मोक्षोपायः न तु क्षात्रम् इति भावः
sp003-001149_RV_06	तस्येति
sp003-001150_RV_06	आगमवृद्धसेवी श्रुतवृद्धसेवी प्रतीपः इति
sp003-001151_RV_06	ख्यातः इति विशेषः
sp003-001152_RV_06	एषः भूपतिः तस्य कार्तवीर्यस्य अन्वये वंशे जातः
sp003-001153_RV_06	येन प्रतीपेन संश्रयस्य आश्रयस्य पुंसः दोषैः व्यसनादिभिः रूढम् उत्पन्नम् श्रियः
sp003-001154_RV_06	सम्बन्धि स्वभावलोला प्रकृतिचञ्चला इत्येवम् रूपम् अयशः दुष्कीर्तिः प्रमृष्टम् निरस्तम्
sp003-001155_RV_06	दुष्टाश्रयत्यागशीलायाः श्रियः प्रकृतिचापलप्रवादः मूढजनपरिकल्पितः इत्यर्थः
sp003-001156_RV_06	अयम् तु दोषराहित्यात् न कदाचिदपि श्रिया त्यज्यते इति भावः
sp003-001157_RV_06	आयोधन इति
sp003-001158_RV_06	यः प्रतीपः आयोधने युद्धे कृष्णगतिम् कृष्णवर्त्मानम् अग्निम् सहायम् अवाप्य क्षत्रियाणाम् कालरात्रिम्
sp003-001159_RV_06	संहाररात्रिम् इत्यर्थः
sp003-001160_RV_06	रामपरश्वधस्य जामदग्न्यपरशोः
sp003-001161_RV_06	द्वयोः कुठारः स्वधितिः परशुश्च परश्वधः इत्यमरः
sp003-001162_RV_06	शिताम् तीक्ष्णाम् धाराम् मुखम्
sp003-001163_RV_06	खड्गादीनाम् च निशितमुखे धारा प्रकीर्तिता इति विश्वः
sp003-001164_RV_06	उत्पलपत्रस्य सार इव सारह यस्याः ताम् तथाभूताम् सम्भावयति मन्यते
sp003-001165_RV_06	एतन्नगरजिगीषया आगतान् रिपून् स्वयमेव घक्ष्यामीति भगवता वैश्वानरेण
sp003-001166_RV_06	दत्तवरोऽयम् राजा दह्यन्ते च तथागताः शत्रवः इति भारते कथा अनुसन्धेया
sp003-001167_RV_06	अस्येति
sp003-001168_RV_06	दीर्घबाहोः अस्य प्रतीपस्य अङ्कलक्ष्मीः भव
sp003-001169_RV_06	एनम् वृणीष्व इत्यर्थः
sp003-001170_RV_06	अनेन अयम् विष्णुतुल्यः इति ध्वन्यते
sp003-001171_RV_06	माहिष्मती नाम अस्य नगरी
sp003-001172_RV_06	तस्याः वप्रः प्राकारः एव नितम्बः
sp003-001173_RV_06	तस्य काञ्चीम् रशनाभूताम् जलानाम् वेण्या प्रवाहेण रम्याम्
sp003-001174_RV_06	ओघः प्रवाहो वेणी च इति हलायुधः
sp003-001175_RV_06	रेवाम् नर्मदाम् प्रासादजालैः गवाक्षैः
sp003-001176_RV_06	जालम् समूह आनायो गवाक्षक्षारकावपि इत्यमरः
sp003-001177_RV_06	प्रेक्षितुम् कामः इच्छा अस्ति यदि
sp003-001178_RV_06	तस्या इति
sp003-001179_RV_06	प्रकामम् प्रियम् प्रीतिकरम् दर्शनम् यस्य सोऽपि
sp003-001180_RV_06	दर्शनीयोऽपीत्यर्थः
sp003-001181_RV_06	सः क्षितीशः
sp003-001182_RV_06	शरदा प्रमृष्टाम्बुधरोपरोधः निरस्तमेघावरणः पर्याप्तकालः पूर्णकालः शशी नलिन्याः इव
sp003-001183_RV_06	तस्याः इन्दुमत्याः रुचये न बभूव
sp003-001184_RV_06	रुचिम् नाजीयनत् इत्यर्थः
sp003-001185_RV_06	लोको भिन्नरुचिरिति भावः
sp003-001186_RV_06	सेति
sp003-001187_RV_06	लोकान्तरे स्वर्गादावपि गीतकीर्तिम् आचारेण शुद्धयोः उभयोः वंशयोः मातापितृकुलयोः दीपम् प्रकाशकम्
sp003-001188_RV_06	उभयवंश इत्यत्र उभयपक्षवन्निर्वाहः
sp003-001189_RV_06	शूरसेनानाम् देशानाम् अधिपतिम् सुषेणम् नाम नृपतिम् उद्दिश्य अभिसन्धाय शुद्धान्तरक्ष्य अन्तःपुरपालिकया
sp003-001190_RV_06	कर्मण्यण्
sp003-001191_RV_06	टिड्ढाञ् इति ङीप्
sp003-001192_RV_06	सा कुमारी जगदे
sp003-001193_RV_06	नीपेति
sp003-001194_RV_06	यज्वा विधिवदिष्टवान्
sp003-001195_RV_06	सुयजोर्ङ्वनिप् इति ङ्वनिप्प्रत्ययः
sp003-001196_RV_06	एषः पार्थिवः
sp003-001197_RV_06	नीपः नाम अन्वयः अस्य इति नीपान्वयः नीपवंशजः
sp003-001198_RV_06	यम् सुषेणम् आश्रित्य गुणैः ज्ञानमौनादिभिः
sp003-001199_RV_06	शान्तम् प्रसन्नम् सिद्धाश्रमम् ऋष्याश्रमम् एत्य प्राप्य सत्त्वैः गजसिंहादिभिः प्राणिभिरिव
sp003-001200_RV_06	नैसर्गिकः स्वाभाविकोऽपि परस्परेण विरोधः उत्ससृजे त्यक्तः
sp003-001201_RV_06	यस्येति
sp003-001202_RV_06	हिमांशोः कान्तिः चन्द्रकिरणाः इव नयनयोः अभिरामा यस्य
sp003-001203_RV_06	सुषेणस्य कान्तिः शोभा आत्मगेहे स्वभवने सन्निविष्टा सङ्क्रान्ता
sp003-001204_RV_06	अविषह्यम् विसोढुम् अशक्यम् तेजः प्रतापस्तु
sp003-001205_RV_06	हर्म्याग्रेषु धनिकमन्दिरप्रान्तेषु
sp003-001206_RV_06	हर्म्यादिर्धनिनाम् वासः इत्यमरः
sp003-001207_RV_06	संरूढाः तृणाङ्कुराः येषाम् तेषु
sp003-001208_RV_06	शून्येष्वित्यर्थः
sp003-001209_RV_06	रिपुमन्दिरेषु शत्रुनगरेषु
sp003-001210_RV_06	मन्दिरम् नगरे गृहे इति विश्वः
sp003-001211_RV_06	सन्निविष्टम्
sp003-001212_RV_06	स्वजनाह्लादकोयम् द्विषन्तपश्चेति भावः
sp003-001213_RV_06	यस्येति
sp003-001214_RV_06	यस्य सुषेणस्य वारिविहारकाले जलक्रीडासमये अवरोधानाम् अन्तःपुराङ्गनानाम् स्तनेषु चन्दनानाम्
sp003-001215_RV_06	मलयजानाम् प्रक्षालनाद्धेतोः कलिन्दः नाम शैलः तत्कन्या यमुना
sp003-001216_RV_06	कालिन्दी सूर्यतनया यमुना शमनस्वसा इत्यमरः
sp003-001217_RV_06	मथुरा नाम अस्य राज्ञः नगरी
sp003-001218_RV_06	ताम् गतापि
sp003-001219_RV_06	गङ्गायाः विप्रकृष्टापीत्यर्थः
sp003-001220_RV_06	मथुरायाम् गङ्गाभावम् सूचयति अपिशब्दः
sp003-001221_RV_06	कालिन्दीतीरे मथुरा लवणासुरवधकाले शत्रुघ्नेन निर्मास्यते इति वक्ष्यति
sp003-001222_RV_06	तत्कथम् अधुना मथुरासम्भवः इति चिन्त्यम्
sp003-001223_RV_06	मथुरा मथुरापुरीति शब्दभेदः
sp003-001224_RV_06	यद्वा साम्येति गङ्गायाः भागीरथ्याः ऊर्मिभिः संसक्तजलेव भाति
sp003-001225_RV_06	धवलचन्दनसंसर्गात् प्रयागात् अन्यत्रापि अत्र गङ्गासङ्गतेव भाति इत्यर्थः
sp003-001226_RV_06	सितासिते हि गङ्गायमुने इति घण्टापथः
sp003-001227_RV_06	त्रस्तेनेति
sp003-001228_RV_06	तार्क्ष्यात् गरुडात् त्रस्तेन
sp003-001229_RV_06	यमुना ओकः स्थानम् यस्य तेन
sp003-001230_RV_06	कालियेन नाम नागेन विसृष्टम् किल अभयदाननिष्क्रयत्वेन दत्तम्
sp003-001231_RV_06	किल इति ऐतिह्ये
sp003-001232_RV_06	वक्षःस्थलव्यापिरुचम् मणिम् दधानः यः सुषेणः सकौस्तुभम् कृष्णम् विष्णुम् ह्रेपयतीव व्रीडयतीव
sp003-001233_RV_06	अर्तिह्रि इत्यादिना पुगागमः
sp003-001234_RV_06	कौस्तुभमणेरपि उत्कृष्टः अस्य मणिरिति भावः
sp003-001235_RV_06	सम्भाव्येति
sp003-001236_RV_06	युवानम् अमुम् सुषेणम् भर्तारम् सम्भाव्य मत्वा
sp003-001237_RV_06	पतित्वेन अङ्गीकृत्य इत्यर्थः
sp003-001238_RV_06	मृदुप्रवालोत्तरा उपरिप्रस्तारित कोमलपल्लवा पुष्पशय्या यस्मिन् तत् तस्मिन् चैत्ररथात् कुबेरोद्यानात्
sp003-001239_RV_06	अनूने वृन्दावने वृन्दावननामके उद्याने हे सुन्दरि यौवनश्रीः यौवनफलम् निर्विश्यताम् भुज्यताम्
sp003-001240_RV_06	अध्यास्येति
sp003-001241_RV_06	किञ्च
sp003-001242_RV_06	प्रावृषि वर्षासु कान्तासु गोवर्धनस्य अद्रेः कन्दरासु दरीषु
sp003-001243_RV_06	दरी तु कन्दरो वा स्त्री इत्यमरः
sp003-001244_RV_06	अम्भसः पृषतैः विन्दुभिः उक्षितानि सिक्तानि
sp003-001245_RV_06	शिलायाम् भवम् शैलेयम्
sp003-001246_RV_06	शिलाजतु च शैलेयम् इति यादवः
sp003-001247_RV_06	यद्वा शिलापुष्पाख्यः ओषधिविशेषः
sp003-001248_RV_06	कालानुसार्यवृद्ध अश्मपुष्पशीतशिवानि तु
sp003-001249_RV_06	शैलेयम् इत्यमरः
sp003-001250_RV_06	शिलायाः ढः इत्यत्र शिलायाः इति योगविभागात् इवार्थे ढप्रत्ययः
sp003-001251_RV_06	तत् गन्धवन्ति शैलेयगन्धीनि शिलातलानि अध्यास्य अधिष्ठाय कलापिनाम् बर्हिणाम् नृत्यम् पश्य
sp003-001252_RV_06	नृपमिति
sp003-001253_RV_06	स्यादावर्तोऽम्भसाम् भ्रमः इत्यमरः
sp003-001254_RV_06	आवर्तमनोज्ञा नाभिः यस्याः सा
sp003-001255_RV_06	इदम् च नदीसाम्यार्थम् उक्तम्
sp003-001256_RV_06	अन्यवधूः अन्यपत्नी भवित्री भाविनी सा कुमारी तम् नृपम्
sp003-001257_RV_06	सागरगामिनी सागरम् गन्त्री स्रोतोवहा नदी मार्गवशात् उपेतम् प्राप्तम् महीधरम् पर्वतमिव
sp003-001258_RV_06	व्यत्यगात् अतीत्य गता
sp003-001259_RV_06	अथेति
sp003-001260_RV_06	अथ भुजिष्या किङ्करी सुनन्दा
sp003-001261_RV_06	भुजिष्या किङ्करी मता इति हलायुधः
sp003-001262_RV_06	अङ्गदाश्लिष्टभुजम् केयूरनद्धबाहुम् सादितशत्रुपक्षम् विनाशितशत्रुवर्गम् हेमाङ्गदम् नाम
sp003-001263_RV_06	कलिङ्गनाथम् आसेदुषीम् आसन्नाम् अबालेन्दुमुखीम् पूर्णेन्दुमुखीम् बालाम् इन्दुमतीम् बभाषे
sp003-001264_RV_06	असाविति
sp003-001265_RV_06	महेन्द्राद्रेः समानसारः तुल्यसत्त्वः असौ हेमाङ्गदः
sp003-001266_RV_06	महेन्द्रस्य नाम कुलपर्वतस्य महोदधेश्च पतिः स्वामी
sp003-001267_RV_06	महेन्द्रमहोदधी एव अस्य गिरिजलदुर्गे इति भावः
sp003-001268_RV_06	यस्य यात्रासु क्षरताम् मदस्राविणाम् सैन्यगजानाम् छलेन महेन्द्रः महेनद्राद्रिः पुरः अग्रे यातीव
sp003-001269_RV_06	अद्रिकल्पाः अस्य गजाः इत्यर्थः
sp003-001270_RV_06	ज्याघातेति
sp003-001271_RV_06	सुभुजः चापभृताम् पुरोगः धनुर्धराग्रेसरः यः
sp003-001272_RV_06	बन्दीकृतानाम् प्रगृहीतानाम्
sp003-001273_RV_06	प्रग्रहोपग्रहौ बन्द्याम् इत्यमरः
sp003-001274_RV_06	रिपुश्रियाम् साञ्जनः वाष्पसेकः ययोः ते
sp003-001275_RV_06	कञ्जलमिश्राश्रुसिक्ते इत्यर्थः
sp003-001276_RV_06	पद्धती इव
sp003-001277_RV_06	द्वे ज्याघातानाम् मौर्वीकिणानाम् रेखे राजी भुजाभ्याम् बिभर्ति
sp003-001278_RV_06	द्विवचनात् सव्यसाचित्वम् गम्यते
sp003-001279_RV_06	रिपुश्रियाम् भुजाभ्याम् एव आहरणात् तद्गतरेखयोः तत्पद्धतित्वेन उत्प्रेक्षा
sp003-001280_RV_06	तयोः श्यामत्वात् साञ्जनाश्रुसेकोक्तिः
sp003-001281_RV_06	यमिति
sp003-001282_RV_06	आत्मनः सद्मनि सुप्तम् यम् हेमाङ्गदम् सन्निकृष्टः समीपस्थः अत एव प्रासादवातयनैः दृश्यवीचिः मन्द्रेणगम्भीरेण
sp003-001283_RV_06	मन्द्रस्तु गम्भीरे इत्यमरः
sp003-001284_RV_06	ध्वनिना त्याजितम् विवर्जितम् यामस्य तूर्यम् प्रहरावसानसूचकम् वाद्यम् येन सः तथोक्तः
sp003-001285_RV_06	द्वौ यामा प्रहरौ समौ इत्यमरः
sp003-001286_RV_06	अर्णवः एव प्रबोधयति
sp003-001287_RV_06	अर्णवस्यैव तूर्यकार्यकारित्वात् तद्वैयर्थ्यमित्यर्थः
sp003-001288_RV_06	समुद्रस्यापि सेव्यः किमन्येषाम् इति भावः
sp003-001289_RV_06	अनेनेति
sp003-001290_RV_06	अनेन राज्ञा सार्धम् तालीवनैः मर्मरेषु मर्मरेति ध्वनत्सु
sp003-001291_RV_06	अथ मर्मरः
sp003-001292_RV_06	स्वनिते वस्त्रपर्णानाम् इत्यमरवचनात् गुणपरस्यापि मर्मरशब्दस्य गुणिपरत्वम् प्रयोगात् अवसेयम्
sp003-001293_RV_06	अम्बुराशेः समुद्रस्य तीरेषु द्वीपान्तरेभ्यः आनीतानि लवङ्गपुष्पाणि देवकुसुमानि यैः तैः
sp003-001294_RV_06	लवङ्गम् देवकुसुमम् इत्यमरः
sp003-001295_RV_06	मरुद्भिः वातैः अपाकृताः प्रशमिताः स्वेदस्य लवाः बिन्दवः यस्याः सा तथाभूता सती त्वम् विहर क्रीड
sp003-001296_RV_06	प्रलोभितेति
sp003-001297_RV_06	आकृत्या रूपेण लोभनीया आकर्षणीया
sp003-001298_RV_06	न तु वर्णनमात्रेण इत्यर्थः
sp003-001299_RV_06	विदर्भराजावरजा भोजानुज इन्दुमती तया सुनन्दया एवम् प्रलोभितापि प्रचोदितापि
sp003-001300_RV_06	नीत्या पुरुषकारेण दूरकृष्टा दूरमानीता लक्ष्मीः प्रतिकूलम् दैवम् यस्य तस्मात्पुंसः इव
sp003-001301_RV_06	तस्मात् हेमाङ्गदात् अपावर्तत प्रतिनिवृत्ता
sp003-001302_RV_06	अथेति
sp003-001303_RV_06	अथ द्वारे नियुक्ता दौवारिकी सुनन्दा
sp003-001304_RV_06	तत्र नियुक्तः इति ठक्प्रत्ययः
sp003-001305_RV_06	द्वारादीनाम् च इति औ आगमः
sp003-001306_RV_06	आकारेण देवसरूपम् देवतुल्यम्
sp003-001307_RV_06	उरगाख्यस्य पुरस्य पाण्ड्यदेशे कान्यकुब्जतीरवर्तिनागपुरस्य नाथम् एत्य प्राप्य
sp003-001308_RV_06	हे चकोराक्षि इतः विलोकय इति पूर्वानुशिष्टाम् पूर्वमुक्ताम् भोजस्य राज्ञः गोत्रापत्यम् स्त्रियम् भोज्याम् इन्दुमतीम्
sp003-001309_RV_06	क्रौड्यादिभ्यश्च इत्यत्र भोजक्षत्रिये इत्युपसङ्ख्यानात् ष्यङ्प्रप्रत्ययः
sp003-001310_RV_06	यङश्चाप् इति चाप्
sp003-001311_RV_06	निजगाद
sp003-001312_RV_06	इतः विलोकय इति पूर्वमुक्त्वा पश्चात् वक्तव्यम् निजगाद इत्यर्थः
sp003-001313_RV_06	पाण्ड्य इति
sp003-001314_RV_06	अंसयोः अर्पिताः लम्बन्तः इति लम्बाः हाराः यस्य सः
sp003-001315_RV_06	हरिचन्दनेन गोशीर्षाख्येन चन्दनेन
sp003-001316_RV_06	तैलपर्णिकगोशीर्षे हीरचन्दनमस्त्रियाम् इत्यमरः
sp003-001317_RV_06	क्लृप्ताङ्गरागः सिद्धानुलेपनः अयम् पाण्डूनाम् जनपदानाम् राजा पाण्ड्यः
sp003-001318_RV_06	पाण्डोः जनपदशब्दात् क्षत्रियात् ड्यण्वक्तव्यः इति ड्यण्प्रत्ययः
sp003-001319_RV_06	तस्य राजन्यपत्यवत् इति वचनात्
sp003-001320_RV_06	बालातपेन रक्ताः अरुणाः सानवः यस्य सः सनिर्झरोद्गारः प्रवाहस्यन्दनसहितः
sp003-001321_RV_06	वारिप्रवाहो निर्झरो झरः इत्यमरः
sp003-001322_RV_06	अद्रिराजः इव आभाति
sp003-001323_RV_06	विन्ध्यस्येति
sp003-001324_RV_06	विन्ध्यस्य नाम्नः महाद्रेः
sp003-001325_RV_06	तपनमार्गनिरोधाय वर्धमानस्य इति शेषः
sp003-001326_RV_06	संस्तम्भयिता निवारयिता
sp003-001327_RV_06	निःशेषम् पीतः उज्झितः पुनस्त्यक्तः सिन्धुराजः समुद्रः येन सः अगस्त्यः अश्वमेधस्य अवभृथे दीक्षान्ते कर्मणि
sp003-001328_RV_06	दीक्षान्तोऽवभृथो यज्ञे इत्यमरः
sp003-001329_RV_06	आर्द्रमूर्तेः
sp003-001330_RV_06	स्नातस्य इत्यर्थः
sp003-001331_RV_06	यस्य पाण्ड्यस्य प्रीत्या स्नेहेन
sp003-001332_RV_06	न तु दाक्षिण्येन
sp003-001333_RV_06	सुस्नातम् पृच्छतीति सौस्नातिकः
sp003-001334_RV_06	भवति
sp003-001335_RV_06	पृच्छतो सुस्नातादिभ्यः इत्युपसङ्ख्यानात् ठक्
sp003-001336_RV_06	अस्त्रमिति
sp003-001337_RV_06	पुरा पूर्वम् जनस्थानस्य खरालयस्य विमर्दशङ्की दृप्तः उद्धतः लङ्काधिपतिः रावणः
sp003-001338_RV_06	दुरापम् दुर्लभम् अस्त्रम् ब्रह्मशिरोनामकम् हरादाप्तवता येन पाण्ड्येन सन्धाय
sp003-001339_RV_06	इन्द्रलोकावजयाय इन्द्रलोकम् जेतुम् प्रतस्थे
sp003-001340_RV_06	इन्द्रविजयिनः रावणस्यापि विजेता इत्यर्थः
sp003-001341_RV_06	अनेनेति
sp003-001342_RV_06	महाकुलीनेन महाकुले जातेन
sp003-001343_RV_06	महाकुलात् अञ्खञौ इति खञ्प्रत्ययः
sp003-001344_RV_06	अनेन पाण्ड्येन पाणौ त्वदीये विधिवत् यथाशास्त्रम् गृहीते सति गुर्वी गुरुः
sp003-001345_RV_06	वोतो गुणवचनात् इति ङीष्
sp003-001346_RV_06	महीव रत्नैः अनुविद्धः व्याप्तः अर्णवः एव मेखला यस्याः तस्याः
sp003-001347_RV_06	इदम् विशेषणम् मह्याम् इन्दुमत्याम् च योज्यम्
sp003-001348_RV_06	दक्षिणस्याः दिशः सपत्नी भव
sp003-001349_RV_06	अनेन सपत्न्यन्तराभावः ध्वन्यते
sp003-001350_RV_06	ताम्बूलेति
sp003-001351_RV_06	ताम्बूलवल्लीभिः नागवल्लीभिः परिणद्धाः परिरब्धाः पूगाः क्रमुकाः यासु तासु
sp003-001352_RV_06	ताम्बूलवल्ली ताम्बूली नागवल्ल्यपि इति
sp003-001353_RV_06	घोण्टा तु पूगः क्रमुकः इति च अमरः
sp003-001354_RV_06	एलालताभिः आलिङ्गिताः चन्दनाः मलयजाः यासु तासु
sp003-001355_RV_06	गन्धसारो मलयजो भद्रश्रीश्चन्दनोऽस्त्रियाम् इत्यमरः
sp003-001356_RV_06	तमालस्य तापिञ्छस्य पत्राण्येव आस्तरणानि यासु तासु
sp003-001357_RV_06	कालस्कन्धस्तमालः स्यात् तापिञ्छोऽपि इत्यमरः
sp003-001358_RV_06	मलयस्थलीषु शश्वत् मुहुः सदा वा रन्तुम् प्रसीद अनुकूला भव
sp003-001359_RV_06	इन्दीवरेति
sp003-001360_RV_06	असौ नृपः इन्दीवरश्यामतनुः
sp003-001361_RV_06	त्वम् रोचना गोरोचनेव गौरी शरीरयष्टिः यस्याः सा
sp003-001362_RV_06	ततः तटित्तोयदयोः विद्युन्मेघयोः इव वाम् युवयोः योगः समागमः अन्योन्यशोभायाः परिवृद्धये अस्तु
sp003-001363_RV_06	स्वसुरिति
sp003-001364_RV_06	विदर्भाधिपतेः भोजस्य स्वसुः इन्दुमत्याः चेतसि तदीयः सुनन्दासम्बन्धी उपदेशः वाक्यम्
sp003-001365_RV_06	दिवाकरस्य अदर्शनेन बद्धकोशे मुकुलिते अरविन्दे नक्षत्रनाथांशुः चन्द्रकिरणः इव
sp003-001366_RV_06	अन्तरम् अवकाशम् न लेभे
sp003-001367_RV_06	सञ्चारिणीति
sp003-001368_RV_06	पतिंवरा सा इन्दुमती रात्रौ सञ्चारिणी दीपशिखेव यम् यम् भूमिपालम् व्यतीयाय अतीत्य गता स स भूमिपालः
sp003-001369_RV_06	सः सर्वः इत्यर्थः
sp003-001370_RV_06	नित्यवीप्सयोः इति वीप्सायाम् द्विर्वचनम्
sp003-001371_RV_06	नरेन्द्रमार्गे राजपथे अट्टाख्यः गृहभेदः इव
sp003-001372_RV_06	स्यादट्टः क्षौमम् अस्त्रियाम् इत्यमरः
sp003-001373_RV_06	विवर्णभावम् विच्छायत्वम्
sp003-001374_RV_06	अट्टस्तु तमोवृतत्वम्
sp003-001375_RV_06	प्रपेदे
sp003-001376_RV_06	तस्यामिति
sp003-001377_RV_06	तस्याम् इन्दुमत्याम् उपस्थितायाम् आसन्नायाम् सत्याम् रघोः
sp003-001378_RV_06	सूनुः अजः माम् वृणीत न वा इति समाकुलः संशयितः अभूत्
sp003-001379_RV_06	अथा अस्य अजस्य वामेतरः वामादितरः दक्षिणो बाहुः
sp003-001380_RV_06	केयूरम् बध्यते अत्रेति केयूरबन्धः अङ्गदस्थानम्
sp003-001381_RV_06	तस्य उच्छ्वसितैः स्फुरणैः संशयम् नुनोद
sp003-001382_RV_06	तमिति
sp003-001383_RV_06	कुमारी
sp003-001384_RV_06	सर्वेषु अवयवेषु अनवद्यम् अदोषम् तम् अजम् प्राप्य
sp003-001385_RV_06	अन्योपगमात् राजान्तरोपगमात् व्यावर्तत निवृत्ता
sp003-001386_RV_06	तथाहि
sp003-001387_RV_06	षट्पदाली भृङ्गावलिः
sp003-001388_RV_06	प्रफुल्लतीति प्रफुल्लम् विकसितम्
sp003-001389_RV_06	पुष्पितम् इत्यर्थः
sp003-001390_RV_06	प्रपूर्वात्फुल्लतेः पचाद्यच्
sp003-001391_RV_06	फलतेस्तु प्रफुल्लम् इति पठितव्यम्
sp003-001392_RV_06	अनुपसर्गात् इत्यादिना निषेधात्
sp003-001393_RV_06	इत्युभयथापि न कदाचित् अनुपपत्तिरित्युक्तम् प्राक्
sp003-001394_RV_06	सहकारम् चोतविशेषम् एत्य
sp003-001395_RV_06	आम्रश्चूतो रसालोऽसौ सहकारोऽतिसौरभः इत्यमरः
sp003-001396_RV_06	वृक्षान्तरम् न काङ्क्षति
sp003-001397_RV_06	न हि सर्वोत्कृष्टवस्तुलाभेऽपि वस्तवन्तरस्य अभिलाषः स्यात् इत्यर्थः
sp003-001398_RV_06	तस्मिन्निति
sp003-001399_RV_06	तस्मिन् अजे समावेशिता सङ्क्रामिता चित्तवृत्तिः यया ताम्
sp003-001400_RV_06	इन्दोः प्रभेव प्रभा यस्यास्ताम्
sp003-001401_RV_06	आह्लादकत्वात् इन्दुसाम्यम्
sp003-001402_RV_06	इन्दुमतीम् अवेक्ष्य अनुक्रमज्ञा वाक्यपौर्वापर्याभिज्ञा सुनन्दा इदम् वक्ष्यमाणम् सविस्तरम् सप्रपञ्चम्
sp003-001403_RV_06	प्रथने वावशब्दे इति घञो निषेधात् ऋदोरप् इत्यप्प्रत्ययः
sp003-001404_RV_06	विस्तारो विग्रहो व्यासः स च शब्दस्य विस्तरः इत्यमरः
sp003-001405_RV_06	वाक्यम् वक्तुम् प्रचक्रमे
sp003-001406_RV_06	इक्ष्वाक्विति
sp003-001407_RV_06	इक्ष्वाकोः मनुपुत्रस्य पंश्यः वंशे भवः
sp003-001408_RV_06	नृपाणाम् ककुदम् श्रेष्ठः
sp003-001409_RV_06	ककुच्च ककुदम् श्रेष्ठे वृषांसे राजलक्ष्मणि इति विश्वः
sp003-001410_RV_06	आहितलक्षणः प्रख्यातगुणः
sp003-001411_RV_06	गुणैः प्रतीते तु कृतलक्षणाहितलक्षणौ इत्यमरः
sp003-001412_RV_06	ककुदि वृषांसे तिष्ठतीति ककुत्स्थः इति प्रसिद्धः कश्चित् राजा अभूत्
sp003-001413_RV_06	यतः ककुत्स्थात् आरभ्य उन्नतेच्छाः महाशयाः
sp003-001414_RV_06	महेच्छस्तु महाशयः इत्यमरः
sp003-001415_RV_06	उत्तरकोसलेन्द्राः राजानः दिलीपादयः श्लाघ्यम् प्रशस्तम्
sp003-001416_RV_06	ककुत्स्थस्य अपत्यम् पुमान् काकुत्स्थः इति शब्दम् सञ्ज्ञाम् दधति बिभ्रति
sp003-001417_RV_06	तन्नामसंस्पर्शोऽपि वंशस्य कीर्तिकरः इति भावः
sp003-001418_RV_06	पुरा किल पुरञ्जयो नाम साक्षाद्भगवतः विष्णोः अंशावतारः कश्चित् ऐक्ष्वाकः राजा देवैः सह
sp003-001419_RV_06	समयबन्धेन देवासुरयुद्धे महोक्षरूपधारिणः महेन्द्रस्य ककुदि स्थित्वा पिनाकिलीलया
sp003-001420_RV_06	निखिलम् असुरकुलम् निहत्य ककुत्स्थसञ्ज्ञाम् लेभे इति पौराणिकी कथा अत्र अनुसन्धेया
sp003-001421_RV_06	वक्ष्यते च अयमेवार्थः उत्तरश्लोके
sp003-001422_RV_06	महेन्द्रमिति
sp003-001423_RV_06	यः ककुत्स्थः संयति युद्धे
sp003-001424_RV_06	महान् उक्षाः महोक्षः
sp003-001425_RV_06	अचतुर इत्यादिना निपातः
sp003-001426_RV_06	तस्य रूपम् इव रूपम् यस्य तम् महेन्द्रम् आस्थाय आरुह्य
sp003-001427_RV_06	अत एव प्राप्ता पिनाकिनः ईश्वरस्य लीला येन सः तथोक्तः सन्
sp003-001428_RV_06	बाणैः असुराङ्गनानाम् गण्डस्थलीः प्रोषितपत्रलेखाः निवृत्तपत्ररचनाः चकार
sp003-001429_RV_06	तद्भर्तॄन् असुरान् अवधीदित्यर्थः
sp003-001430_RV_06	न हि विधवाः प्रसाध्यन्ते इति भावः
sp003-001431_RV_06	ऐरावतेति
sp003-001432_RV_06	यः ककुत्स्थः ऐरावतस्य स्वर्गजस्य आस्फालनेन ताडनेन विश्लथम् शिथिलम् अङ्गदम् ऐन्द्रम् अङ्गदेन स्वकीयेन
sp003-001433_RV_06	सङ्घट्टयन् सङ्घर्षयन् स्वाम् अग्र्याम् श्रेष्ठाम् मूर्तिम् उपेयुषोऽपि प्राप्तस्यापि गोत्रभिदः इन्द्रस्य अर्धम् आसनस्य अर्धासनम्
sp003-001434_RV_06	अर्धम् नपुंसकम् इति समासः
sp003-001435_RV_06	अधितष्ठौ अधिष्ठितवान्
sp003-001436_RV_06	स्थादिषु अभ्यासेन चाभ्यासस्य इत्यभ्यासेन व्यवायेऽपि षत्वम्
sp003-001437_RV_06	न केवलम् महोक्षरूपधारिणः एव तस्य ककुदम् आरुक्षत्
sp003-001438_RV_06	किन्तु निजरूपधारिणोपि इन्द्रस्य अर्धासनम् इत्यपिशब्दार्थः
sp003-001439_RV_06	अथवा अर्धासनमपीति अपेरन्वयः
sp003-001440_RV_06	जात इति
sp003-001441_RV_06	उरुकीर्तिः महायशाः कुलप्रदीपः वंशप्रदीपकः दिलीपः नृपतिः तस्य ककुत्स्थस्य कुले जातः किल
sp003-001442_RV_06	यः दिलीपः शक्राभ्यसूयाविनिवृत्तये
sp003-001443_RV_06	न तु अशक्त्या इति भावः
sp003-001444_RV_06	एकेन ऊनाः शतम् क्रत्वः यस्य सः एकोनशतक्रतुः तस्य भावे तत्त्वे अतिष्ठत्
sp003-001445_RV_06	इन्द्रप्रीतये शततमम् क्रतुम् अवशेषितवान् इत्यर्थः
sp003-001446_RV_06	यस्मिन्निति
sp003-001447_RV_06	यस्मिन् दिलीपे महीम् शासति सति
sp003-001448_RV_06	विहरति अत्रेति विहारः क्रीडास्थानम्
sp003-001449_RV_06	तस्य अर्धपथे निद्राम् गतानाम् वाणिनीनाम् मत्ताङ्गनानाम्
sp003-001450_RV_06	वाणिनी नर्तकीमत्ताविदग्धवनितासु च इति विश्वः
sp003-001451_RV_06	वाणिन्यौ नर्तकीदूत्यौ इत्यमरश्च
sp003-001452_RV_06	अंशुकानि वस्त्राणि वातोऽपि नास्रंसयत् नाकम्पयत्
sp003-001453_RV_06	आहरणाय अपहर्तुम् कः हस्तम् लम्बयेत्
sp003-001454_RV_06	तस्य आज्ञासिद्धत्वात् अकुतोभयसञ्चाराः प्रजाः इत्यर्थः
sp003-001455_RV_06	अर्धश्च असौ पन्थाश्चेति विग्रहः
sp003-001456_RV_06	समप्रविभागे प्रमाणाभावात् न एकदेशिसमासः
sp003-001457_RV_06	पुत्र इति
sp003-001458_RV_06	विश्वजितः नाम महाक्रतोः प्रयोक्ता अनुष्ठाता तस्य दिलीपस्य पुत्रः रघुः पदम् पैत्र्यमेव
sp003-001459_RV_06	प्रशास्ति पालयति
sp003-001460_RV_06	यः रघुः चतसृभ्यः दिग्भ्यः आवर्जिता हृता सम्मृता सम्यग्वर्धिता च या
sp003-001461_RV_06	चतुर्दिगावर्जितसम्भृता ताम् विभूतिम् सम्पदम् मृत्पात्रमेव शेषः यस्याः ताम् अकरोत्
sp003-001462_RV_06	विश्वजिद्यागस्य सर्वस्वदक्षिणाकत्वात् इत्यर्थः
sp003-001463_RV_06	आरूढम् इति
sp003-001464_RV_06	किञ्च
sp003-001465_RV_06	अद्रीन् आरूढम्
sp003-001466_RV_06	उदधीन् वितीर्णम् अवगाढम्
sp003-001467_RV_06	सकलभूगोलव्यापकम् इत्यर्थः
sp003-001468_RV_06	भुजङ्गमानाम् वसतिम् पातालम् प्रविष्टम्
sp003-001469_RV_06	ऊर्ध्वम् स्वर्गादिकम् गतम् व्याप्तम्
sp003-001470_RV_06	इत्थम् सर्वदिग्व्यापि इत्यर्थः
sp003-001471_RV_06	अनुबध्नातीति अनुबन्धि च अविच्छेदि
sp003-001472_RV_06	कालत्रयव्यापकम् चेत्यर्थः
sp003-001473_RV_06	अत एव एवम्भूतम् यस्य यशः इयत्तया देशतः कालतो वा केनचिन्मानेन परिच्छेत्तुम् परिमातुम् नालम् न शक्यम्
sp003-001474_RV_06	असाविति
sp003-001475_RV_06	असौ अजाख्यः कुमारः
sp003-001476_RV_06	त्रिविष्टपस्य स्वर्गस्य पतिम् इन्द्रम् जयन्तः इव
sp003-001477_RV_06	जयन्तः पाकशासनिः इत्यमरः
sp003-001478_RV_06	तम् रघुम् अनुजातः
sp003-001479_RV_06	तस्माज्जातः इत्यर्थः
sp003-001480_RV_06	तज्जातोऽपि तदनुजातः भवति जन्यजनकयोः आनन्तर्यात्
sp003-001481_RV_06	गत्यर्थाकर्मकश्लिषशीङ्स्थासवसजनरुहजीर्यतिभ्यश्च इति क्तः
sp003-001482_RV_06	सोपसृष्टत्वात् सकर्मकत्वम्
sp003-001483_RV_06	आह च अत्रैव सूत्रे वृत्तिकारः श्लिषादयः सोपसृष्टाः सकर्मकाः भवन्ति इति
sp003-001484_RV_06	दम्यः शिक्षणीयावस्थः
sp003-001485_RV_06	यः अजः गुर्वीम् भुवनस्य धुरम् धुर्येण धुरन्धरेण चिरनिरूढेन
sp003-001486_RV_06	पित्रा सदृशम् तुल्यम् यथा तथा बिभर्ति
sp003-001487_RV_06	यथा कश्चित् वत्ससरोऽपि धुर्येण महोक्षेण समम् वहतीति उपमालङ्कारः ध्वन्यते
sp003-001488_RV_06	दम्यवत्सतरौ समौ इत्यमरः
sp003-001489_RV_06	कुलेनेति
sp003-001490_RV_06	कुलेन कान्त्या लावण्येन नवेन वयसा यौवनेन विनयः प्रधानम् येषाम्
sp003-001491_RV_06	तैस्तैर्गुणैः श्रुतशीलादिभिश्च आत्मनः तुल्यम् स्यानुरूपम् अमुम् अजम् त्वम् वृणीष्व
sp003-001492_RV_06	किम् बहुना
sp003-001493_RV_06	रत्नम् काञ्चनेन समागच्छतु सङ्गच्छताम्
sp003-001494_RV_06	प्रार्थनायाम् लोट्
sp003-001495_RV_06	रत्नकाञ्चनयोरिव अत्यन्त अनुरूपत्वात् युवयोः समागमः प्रार्थ्यते इत्यर्थः
sp003-001496_RV_06	तत इति
sp003-001497_RV_06	ततः सुनन्दावचनस्य अवसाने अन्ते नरेन्द्रकन्या इन्दुमती लज्जाम् तनूकृत्य सङ्कोच्य प्रसादेन
sp003-001498_RV_06	मनःप्रसादेन अमलया प्रसन्नया दृष्ट्या संवरणस्य स्रजा स्वयंवरणार्थम् स्रजेव कुमारम् अजम् प्रत्यग्रहीत् स्वीचकार
sp003-001499_RV_06	सम्यक्सानुरागम् अपश्यत् इत्यर्थः
sp003-001500_RV_06	सेति
sp003-001501_RV_06	सा कुमारी यूनि तस्मिन् अजे अभिलाषबन्धम् अनुरागग्रन्थिम् शालीनतया अधृष्टतया
sp003-001502_RV_06	स्यादधृष्टे तु शालीनः इत्यमरः
sp003-001503_RV_06	शालीनकौपीने अधृष्टाकार्ययोः इति निपातः
sp003-001504_RV_06	वक्तुम् न शशाक
sp003-001505_RV_06	तथापि अरालकेश्याः सः अभिलाषबन्धः रोमाञ्चलक्ष्येण पुलकव्याजेन
sp003-001506_RV_06	व्याजोऽपदेशो लक्ष्यम् च इत्यमरः
sp003-001507_RV_06	गात्रयष्टिम् भित्त्वा निराक्रामत्
sp003-001508_RV_06	सात्त्विकाविर्भावलिङ्गेन प्रकाशितः इत्यर्थः
sp003-001509_RV_06	तथेति
sp003-001510_RV_06	सख्याम् इन्दुमत्याम् तथागतायाम् तथाभूतायाम्
sp003-001511_RV_06	दृष्टानुरागायाम् सत्याम् इत्यर्थः
sp003-001512_RV_06	सखी सहचरी
sp003-001513_RV_06	सख्यशिश्वीति भाषायाम् इति निपातनात् ङीष्
sp003-001514_RV_06	वेत्रभृत् सुनन्दा
sp003-001515_RV_06	हे आर्ये पूज्ये अन्यतः अन्यम् प्रति व्रजामः इति परिहासपूर्वम् आबभाषे
sp003-001516_RV_06	अथ वधूः इन्दुमति येनाम् सुनन्दाम् असूयया रोषेण कुटिलम् ददर्श
sp003-001517_RV_06	अन्यगमनस्य असह्यत्वात् इत्यर्थः
sp003-001518_RV_06	सेति
sp003-001519_RV_06	करभः करप्रदेशविशेषः
sp003-001520_RV_06	मणिबन्धात् आकनिष्ठम् करस्य करभो बहिः इत्यमरः
sp003-001521_RV_06	करभः उपमा ययोः तौ ऊरू यस्याः सा करभोपमोरूः
sp003-001522_RV_06	ऊरूत्तरपदादौपम्ये इत्यूङ्प्रत्ययः
sp003-001523_RV_06	सा कुमारी चूर्णेन मङ्गलचूर्णेन गौरम् लोहितम् गुणम् स्रजम्
sp003-001524_RV_06	मूर्तम् मूर्तिमन्तम् अनुरागमिव
sp003-001525_RV_06	धात्र्याः उपमातुः सुनन्दायाः कराभ्याम् रघुनन्दनस्य अजस्य कण्ठे यथाप्रदेशम् यथास्थानम् आसञ्जयामास आसक्तम् कारयामास
sp003-001526_RV_06	न तु स्वयम् आससञ्ज
sp003-001527_RV_06	अनौचित्यात्
sp003-001528_RV_06	तयेति
sp003-001529_RV_06	वरेण्यः वरणीयः उत्कृष्टः
sp003-001530_RV_06	वृञ एण्यः
sp003-001531_RV_06	सः अजः मङ्गलपुष्पमय्या मधुकादिकुसुममय्या विशालवृक्षःस्थले लम्बया
sp003-001532_RV_06	लम्बमानया तया प्रकृतया स्रजा विदर्भराजावरजाम् इन्दुमतीम् कण्ठार्पितौ बाहू एव पाशौ यया ताम् अमंस्त
sp003-001533_RV_06	मन्यतेर्लुङ्ग
sp003-001534_RV_06	बाहुपाशकल्पसुखम् अन्वभूदित्यर्थः
sp003-001535_RV_06	शशिनमिति
sp003-001536_RV_06	तत्र स्वयंवरे समगुणयोः तुल्यगुणयोः इन्दुमतीरघुनन्दनयोः योगेन प्रीतिः येषाम् ते समगुणयोगप्रीतयः
sp003-001537_RV_06	पौराः पुरे भवाः जनाः इयम् अजसङ्गता इन्दुमती मेघैः मुक्तम् शशिनम् शरच्चन्द्रम् उपगता कौमुदी
sp003-001538_RV_06	अनुरूपम् सदृशम् जलनिधिम् अवतीर्णा प्रविष्टा जह्नुकन्या भागीरथी
sp003-001539_RV_06	तत्सदृशी इत्यर्थः
sp003-001540_RV_06	इत्येवम् नृपाणाम् श्रवणयोः कटु परुषम् एकम् अविसंवादि वाक्यम् एकवाक्यम् विवव्रुः
sp003-001541_RV_06	विवव्रुः
sp003-001542_RV_06	मालिनीवृत्तम्
sp003-001543_RV_06	प्रमुदितेति
sp003-001544_RV_06	एकतः एकत्र प्रमुदितः हृष्टः वरस्य जामातुः पक्षः वर्गः यस्य तत् तथोक्तम्
sp003-001545_RV_06	अन्यत्र अन्यतः अन्यत्र वितानम् शून्यम्
sp003-001546_RV_06	भग्नाशत्वात् अप्रहृष्टम् इत्यर्थः
sp003-001547_RV_06	तत्क्षितिपतिमण्डलम्
sp003-001548_RV_06	उषसि प्रभाते प्रफुल्लपद्मम् कुमुदवनेन प्रतिपन्ननिद्रम् प्राप्तनिमीलनम् सरः इव सरस्तुल्यम्
sp003-001549_RV_06	आसीत्
sp003-001550_RV_06	पुष्पिताग्रावृत्तमेतत्
sp003-001551_RV_06	इति महामहोपाध्यायकोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp003-001552_RV_06	महाकविश्रीकालिदासकृतौ रघुवंशे महाकाव्ये स्वयंवरवर्णनो नाम षष्ठः सर्गः
sp003-001553_RV_10	पृथिवीमिति
sp003-001554_RV_10	पृथिवीम् शासतः पालयतः पाकशासनतेजसः इन्द्रवर्चसः
sp003-001555_RV_10	अनूनर्थेः महासमृद्धेः तस्य दशरथस्य किञ्चित् ऊनम् ईषन्न्यूनम्
sp003-001556_RV_10	शरदाम् वत्सराणाम् स्यादृतौ वत्सरेशरत् इत्यमरः
sp003-001557_RV_10	अयुतम् दशसहस्रम् ययौ
sp003-001558_RV_10	एकदशशतसहस्राण्ययुतम् लक्षम् तथा प्रयुतम् कोट्यर्बुदम् च पद्मम् स्थानात्स्थानम् दशगुणम् स्यात्
sp003-001559_RV_10	इत्यार्यभट्टः
sp003-001560_RV_10	इदम् च मुनिशापात्परम् वेदितव्यम् न तु जननात्
sp003-001561_RV_10	षष्टिवर्षसहस्राणि जातस्य मम कौशिक
sp003-001562_RV_10	दुःखेनोत्पादितश्चायम् न रामम् नेतुमर्हसि
sp003-001563_RV_10	इति रामायणविरोधात्
sp003-001564_RV_10	नाप्यभिषेकात्परम् तस्यापि सम्यग्विनीतमथ वर्महरम् कुमारम् आदिश्य
sp003-001565_RV_10	रक्षणविधो विधिवत्प्रजानाम् इति कौमारानुष्ठितत्वाभिधानात् स एव विरोधः इति
sp003-001566_RV_10	न चेति
sp003-001567_RV_10	सः दशरथः पूर्वेषाम् पितॄणाम् ऋणनिर्मोक्षसाधनम्
sp003-001568_RV_10	एष वा अनृणो यः पुत्री इति श्रुतेः
sp003-001569_RV_10	पितॄणाम् ऋणर्निमुक्तिकारणम्
sp003-001570_RV_10	सद्यः शोकः एव तमः तदपहन्तीति शोकतमोपहम्
sp003-001571_RV_10	अत्र अभयकर इतिवत् उपपदेऽपि तदन्तविधिम् आश्रित्य अपे क्लेशतमसोः इति डप्रत्ययः
sp003-001572_RV_10	सुताभिधानम् सुताख्यम् ज्योतिः नोपलेभे न प्राप च
sp003-001573_RV_10	अतिष्ठदिति
sp003-001574_RV_10	प्रत्ययम् हेतुम् अपेक्षत इति प्रत्ययापेक्षा सन्ततिः यस्य सः तथोक्तः
sp003-001575_RV_10	प्रत्ययोऽधीनशपथज्ञानविश्वासहेतुषु इत्यमरः
sp003-001576_RV_10	स नृपः मन्थात्प्राक् मन्थनात्पूर्वम् अनभिव्यक्ता अदृष्टा
sp003-001577_RV_10	रत्नोत्पत्तिः यस्य सः अर्णवः इव चिरम् अतिष्ठत्
sp003-001578_RV_10	सामग्र्यभावात् विलम्बः न तु वन्ध्यत्वात् इति भावः
sp003-001579_RV_10	ऋष्यशृङ्गेति
sp003-001580_RV_10	ऋष्यशृङ्गादयः
sp003-001581_RV_10	ऋष्यशृङ्गो नाम कश्चिदृषिः
sp003-001582_RV_10	तदादयः
sp003-001583_RV_10	ऋतुम् ऋतौ वा यजन्तीति ऋत्विजः याज्ञिकाः
sp003-001584_RV_10	ऋत्विग्दधृक् इत्यादिना क्विन्नन्तः निपातः
sp003-001585_RV_10	जितात्मानः जितान्तःकरणा सन्तः सन्तानकाङ्क्षिणः
sp003-001586_RV_10	पुत्रार्थिनः तस्य दशरथस्य पुत्रीयाम् पुत्रनिमित्ताम्
sp003-001587_RV_10	पुत्राच्छ च इति छप्रत्ययः
sp003-001588_RV_10	इष्टिम् यागम् आरेभिरे प्रचक्रमिरे
sp003-001589_RV_10	तस्मिन्निति
sp003-001590_RV_10	तस्मिन्नवसरे पुत्रकामेष्टिप्रवृत्तिसमये देवाः पुलस्त्यस्य गोत्रापत्यम् पुमान्पौलस्त्यः रावणः
sp003-001591_RV_10	तेन उपप्लुताः पीडिताः सन्तः निदाघार्ताः घर्मातुराः
sp003-001592_RV_10	अध्वानम् गहछन्तीति अध्वगाः पान्थाः
sp003-001593_RV_10	अन्तात्यन्ताध्वदूरपारसर्वानन्तेषु डः इति डप्रत्ययः
sp003-001594_RV_10	छायाप्रधानम् वृक्षम् छायावृक्षम् इव
sp003-001595_RV_10	शाकपार्थिवादित्वात्समासः
sp003-001596_RV_10	हरिम् विष्णुम् अभिजग्मुः
sp003-001597_RV_10	त इति
sp003-001598_RV_10	ते देवाश्च उदन्वन्तम् समुद्रम्
sp003-001599_RV_10	उदन्वानुदधौ च इति निपातः
sp003-001600_RV_10	प्रापुः
sp003-001601_RV_10	आदिपूरुषः विष्णुश्च बुबुधे
sp003-001602_RV_10	योगनिद्राम् जहावित्यर्थः
sp003-001603_RV_10	गमनप्रतिबोधयोः अविलम्बार्थौ चकारौ
sp003-001604_RV_10	तथाहि
sp003-001605_RV_10	अव्याक्षेपः गम्यस्य अव्यासङ्गः
sp003-001606_RV_10	अविलम्बः इति यावत्
sp003-001607_RV_10	भविष्यद्याह कार्यसिद्धेः लक्षणम् लिङ्गम् हि
sp003-001608_RV_10	उक्तम् च अनन्यपरता चास्य कार्यसिद्धेस्तु लक्षणम् इति
sp003-001609_RV_10	भोगीति
sp003-001610_RV_10	द्यौः ओकः येषाम् ते दिवौकसः देवाः
sp003-001611_RV_10	पृषोदरादित्वात्साधुः
sp003-001612_RV_10	यद्वा दिवशब्दः अदन्तोऽप्यस्ति
sp003-001613_RV_10	था च बुद्धचरिते न शोभते तेन हि नो विना पुरम् मरुत्वता वृत्रवधे यथा दिवम् इति
sp003-001614_RV_10	अत्र दिवु क्रीडादौ इति धातोः इगुपध इत्यादिना कः
sp003-001615_RV_10	दिवम् ओकः एषाम् इति विग्रहः
sp003-001616_RV_10	भोगिनः शेषस्य भोगः शरीरम्
sp003-001617_RV_10	भोगः सुखे स्र्यादिभृतौ अहेश्च फणकाययोः इत्यमरः
sp003-001618_RV_10	स एव आसनम् सिंहासनम्
sp003-001619_RV_10	तत्र आसीनम् उपविष्टम्
sp003-001620_RV_10	आसेः शानच्
sp003-001621_RV_10	ईदासः इति ईकारादेशः
sp003-001622_RV_10	तस्य भोगिनः फणामण्डले ये उदर्चिषः उद्रश्मयः मणयः तैः द्योतितविग्रहम् तम् विष्णुम् ददृशुः
sp003-001623_RV_10	श्रिय इति
sp003-001624_RV_10	कीदृशम् विष्णुम्
sp003-001625_RV_10	पद्मे निषण्णायाः उपविष्टायाः श्रियः क्षौमान्तरिता
sp003-001626_RV_10	दुकूलव्यवहिता मेखला यस्य तस्मिन्
sp003-001627_RV_10	आस्तीर्णौ करपल्लवौ पाणिपल्लवौ यस्मिन्
sp003-001628_RV_10	विशेषणद्वयेनापि चरणयोः सौकुमार्यात् कटिमेखलास्पर्श असहत्वम् सूच्यते
sp003-001629_RV_10	तस्मिन्नङ्गे निक्षिप्तौ चरणौ येन तम्
sp003-001630_RV_10	प्रबुद्धेति
sp003-001631_RV_10	पुनः कीदृशम्
sp003-001632_RV_10	प्रबुद्धे विकसिते पुण्डरीके इव अक्षिणी यस्य तम्
sp003-001633_RV_10	दिवसे तु पुण्डरीकमेव अक्षि यस्येति विग्रहः
sp003-001634_RV_10	बालातपनिभम् अंशुकम् यस्य तम्
sp003-001635_RV_10	पीताम्बरधरम् इत्यर्थः
sp003-001636_RV_10	अन्यत्र बालातपव्याजांशुकम् इत्यर्थः
sp003-001637_RV_10	निभो व्याजसदृक्षयोः इति विश्वः
sp003-001638_RV_10	प्रकृष्टः आरम्भः योगः येषाम् ते प्रारम्भाः प्रकृष्टोद्योगाः योगिनः तेषाम् सुखदर्शनम्
sp003-001639_RV_10	अन्यत्र प्रारम्भः आदौ सुखदर्शनम् शारदम् शरत्सम्बन्धिनम् दिवसमिव स्थितम्
sp003-001640_RV_10	प्रभेति
sp003-001641_RV_10	पुनः किंविधम्
sp003-001642_RV_10	प्रभया अनुलिप्तम् अनुरञ्जितम् श्रीवत्सम् नाम लाञ्छनम् येन तम्
sp003-001643_RV_10	लक्ष्म्याः विभ्रमदर्पणः कौस्तुभः इत्याख्या यस्य तम्
sp003-001644_RV_10	अपाम् समुद्राणाम् सारम् स्थिरांशम्
sp003-001645_RV_10	अम्मयमणिम् इत्यर्थः
sp003-001646_RV_10	बृहतोरसा विभ्राणम्
sp003-001647_RV_10	बाहुभिरिति
sp003-001648_RV_10	विटपाकारैः शाखाकारैः दिव्याभरणभूषितैः बाहुभिः उपलक्षितम्
sp003-001649_RV_10	अत एव अपाम् सैन्धवानाम् मध्ये आविर्भूतम् अपरम् द्वितीयम् पारिजातमिव स्थितम्
sp003-001650_RV_10	दैत्येति
sp003-001651_RV_10	दैत्यस्त्रीगण्डलेखानाम् असुराङ्गनागण्ण्डस्थलीनाम् यः मदरागः
sp003-001652_RV_10	तम् विलुम्पन्ति हरन्तीति मदरागविलोपिनः
sp003-001653_RV_10	तैः चेतनावद्भिः सजीवैः हेतिभिः सुदर्शनादिभिः शस्त्रैः
sp003-001654_RV_10	रवेरर्चिश्च शस्त्रम् च वह्निज्वाला च हेतयः इत्यमरः
sp003-001655_RV_10	उदीरितजयस्वनम्
sp003-001656_RV_10	जयशब्दम् उद्घोषयन्तीभिः मूर्तिमतीभिः अस्त्रदेवताभिः उपास्यमानम् इत्यर्थः
sp003-001657_RV_10	मुक्तेति
sp003-001658_RV_10	मुक्तः भगवत्सन्निधानात्त्यक्तः शेषेण अहीश्वरेण सह विरोधः सहजमिति वैरम् येन तेन
sp003-001659_RV_10	कुलिशव्रणाः अमृताहरणकाले इन्द्रयुद्धे ये वज्रप्रहाराः ते एव लक्ष्माणि यस्य सः तेन
sp003-001660_RV_10	प्रबद्धः अञ्जलिः येन तेन प्राञ्जलिना
sp003-001661_RV_10	कृताञ्जलिना इत्यर्थः
sp003-001662_RV_10	विनीतेन अनुद्धतेन गरुत्मता उपस्थितम् उपासितम्
sp003-001663_RV_10	पुरा किल मातलिप्रार्थितेन भगवता तद्दुहितुः गुणकेश्याः पत्युः कस्यचित्सर्पस्य
sp003-001664_RV_10	गरुडात् अभयदाने कृते स्वविपक्षरणक्षुभितम् पक्षिराजम् त्वद्वोढा अहम् त्वत्तः बलाढ्यः
sp003-001665_RV_10	इति गर्वितम् स्ववामतर्जनीभारेणैव भङ्क्त्वा भगवान् विनिनाय इति महाभारतीयाम् कथाम् सूचयति विनीतेन इत्यनेन
sp003-001666_RV_10	योगेति
sp003-001667_RV_10	योगः मनसः विषयान्तरव्यावृत्तिः तद्रूपा या निद्रा तस्याः अन्ते अवसाने विशदैः प्रसन्नैः
sp003-001668_RV_10	पावनैः शोधनैः अवलोकनैः सुखशयनम् पृच्छन्तीति सौखशायनिकाः तान्
sp003-001669_RV_10	पृच्छतौ सुस्नातादिभ्यः इत्युपसङ्ख्यानात् ठक्प्रत्ययः
sp003-001670_RV_10	भृग्वादीन् ऋषीन् अनुगृह्णन्तम्
sp003-001671_RV_10	प्रणिपत्येति
sp003-001672_RV_10	अथ दर्शनानन्तरम् सुराः सुरद्विषाम् असुराणाम् शमयित्रे
sp003-001673_RV_10	विनाशकाय तस्मै विष्णवे प्रणिपत्य स्तुत्यम् स्तोत्रार्हम्
sp003-001674_RV_10	एतिस्तुशास्वृदृजुषः क्यप् इति क्यप्प्रत्ययः
sp003-001675_RV_10	वाक्च मनश्च वाङ्मनसे
sp003-001676_RV_10	अचतुर इत्यादिना अच्प्रत्ययान्तो निपातः
sp003-001677_RV_10	तयोः गोचरः विषयः न भवतीति अवाङ्मनसगोचरः
sp003-001678_RV_10	यदाह यतो वाचो निवर्तन्ते अप्राप्य मनसा सह इति श्रुतिः
sp003-001679_RV_10	तम् एनम् विष्णुम् तुष्टुवुः अस्तुवन्
sp003-001680_RV_10	नम इति
sp003-001681_RV_10	पूर्वम् आदौ विश्वसृजे विश्वस्रष्ट्रे तदनु सर्गानन्तरम् विश्वम् विभ्रते पुष्णते
sp003-001682_RV_10	अथ विश्वस्य संहर्त्रे
sp003-001683_RV_10	एवम् त्रेधा सृष्टिस्थितिसंहारकर्तृत्वेन स्थितः आत्मा स्वरूपम्
sp003-001684_RV_10	यस्य तस्मै ब्रह्मविष्णुहरात्मने तुभ्यम् नमः
sp003-001685_RV_10	ननु कूटस्थस्य कथम् त्रैरूप्यम् इत्याशङ्क्य औपाधिकम् इत्याह
sp003-001686_RV_10	रसान्तराणीति
sp003-001687_RV_10	एकरसम् मधुरैकरसम् दिवि भवम् दिव्यम् पयः वर्षोदकम् देशे देशे
sp003-001688_RV_10	ऊषरादिदेशे अन्यान् अन्यान्रसान्रसान्तराणि लवणादीनि यथा अश्नुते प्राप्नोति
sp003-001689_RV_10	एवम् अविक्रियः निर्विकारः
sp003-001690_RV_10	एकरूप इत्यर्थः
sp003-001691_RV_10	त्वम् गुणेषु सत्त्वादिषु अवस्थाः स्रष्टृत्वादिरूपाः अश्नुषे
sp003-001692_RV_10	अमेय इति
sp003-001693_RV_10	हे देव त्वम् अमेयः लोकैः इयत्तया न परिच्छेद्यः
sp003-001694_RV_10	मितलोकः परिच्छिन्नलोकः
sp003-001695_RV_10	अनर्थी निःस्पृहः
sp003-001696_RV_10	आवहतीति आवहः
sp003-001697_RV_10	पचाद्यच्
sp003-001698_RV_10	प्रार्थनानाम् आवहः कामदः
sp003-001699_RV_10	अजितः अन्यैः न जितः
sp003-001700_RV_10	जिष्णुः जयशीलः
sp003-001701_RV_10	अत्यन्तम् अव्यक्तः अतिसूक्ष्मरूपः
sp003-001702_RV_10	व्यक्तस्य स्थूलरूपस्य कारणम्
sp003-001703_RV_10	हृदयस्थमिति
sp003-001704_RV_10	हे देव त्वाम् हृदयस्थम् सर्वान्तर्यामितया नित्यसन्निहितम्
sp003-001705_RV_10	तथापि आसन्नम् अगम्यरूपत्वात् विप्रकृष्टम् च विदुः
sp003-001706_RV_10	सन्निकृष्टस्यापि विप्रकृष्टत्वम् इति विरोधः
sp003-001707_RV_10	तथा अकामम्
sp003-001708_RV_10	न कामः अभिलाषः अस्य तम् परिपूर्णत्वात् निःस्पृहत्वाच्च निष्कामम्
sp003-001709_RV_10	तथापि तपस्विनम् प्रशस्ततपोयुक्तम् विदुः
sp003-001710_RV_10	यः निष्कामः सः कथम् तपः कुरुते इति विरोधः
sp003-001711_RV_10	परिहारस्तु ऋषिरूपेण दुस्तरम् तपः तप्यते
sp003-001712_RV_10	दयालुम् परदुःखप्रहाणपरम् तथापि अनघस्पृष्टम् नित्यानन्दस्वरूपत्वात् अदुःखिनम् विदुः
sp003-001713_RV_10	अघम् दुरितदुःखयोः इति विश्वः
sp003-001714_RV_10	दयालुः अदुःखी चेति विरोधः
sp003-001715_RV_10	ईर्षी घृणी त्वसन्तुष्टः क्रोधनो नित्यशङ्कितः
sp003-001716_RV_10	परभाग्योपजीवी च षडेते नित्यदुःखिताः इति महाभारते
sp003-001717_RV_10	पुराणम् अनादिम् अजरम् निर्विकारत्वात् अक्षरम् विदुः
sp003-001718_RV_10	चिरन्तनम् न जीर्यत इति विरोधालङ्कारः
sp003-001719_RV_10	उक्तम् च आभासत्वे विरोधस्य विरोधालङ्कृतिर्मता इति
sp003-001720_RV_10	विरोधेन च अलौकिकमहिमत्वम् व्यज्यते
sp003-001721_RV_10	सर्वज्ञ इति
sp003-001722_RV_10	त्वम् सर्वम् जानातीति सर्वज्ञः
sp003-001723_RV_10	इगुपध इत्यादिना कप्रत्ययः
sp003-001724_RV_10	अविज्ञातः
sp003-001725_RV_10	न केनापि विज्ञातः इत्यर्थः
sp003-001726_RV_10	त्वम् सर्वस्य योनिः कारणम्
sp003-001727_RV_10	त्वमात्मनः एव भवतीति आत्मभूः
sp003-001728_RV_10	न ते किञ्चित्कारणम् अस्तीत्यर्थः
sp003-001729_RV_10	त्वम् सर्वस्य प्रभुः
sp003-001730_RV_10	त्वम् अनीशः
sp003-001731_RV_10	त्वम् एकः सर्वरूपभाक्
sp003-001732_RV_10	त्वम् एक एव सर्वात्मना वर्तसे इत्यर्थः
sp003-001733_RV_10	सप्तेति
sp003-001734_RV_10	हे देव त्वाम् सप्तभिः सामभिः रथन्तरादिभिः उपगीतम्
sp003-001735_RV_10	तद्धितार्थ इत्युत्तरपदसमासः
sp003-001736_RV_10	सप्तानाम् अर्णवानाम् जलम् सप्तार्णवजलम्
sp003-001737_RV_10	पूर्ववत्समासः
sp003-001738_RV_10	तत्र शेते यः सः सप्तार्णवजलेशयः
sp003-001739_RV_10	तम्
sp003-001740_RV_10	शयवासवासिष्वकालात् इत्यलुक्
sp003-001741_RV_10	सप्तार्चिः मुखम् यस्य तम्
sp003-001742_RV_10	अग्निमुखा वै देवाः इति श्रुतेः
sp003-001743_RV_10	सप्तानाम् लोकानाम् भूर्भुवःस्वरादीनाम् एकसंश्रयम्
sp003-001744_RV_10	एवम्भूतम् आचख्युः
sp003-001745_RV_10	चतुर्वर्गफलमिति
sp003-001746_RV_10	चतुर्णाम् धर्मार्थकाममोक्षाणाम् वर्गः चतुर्वर्गः
sp003-001747_RV_10	त्रिवर्गो धर्मकामार्थैः चतुर्वर्गः समोक्षकैः इत्यमरः
sp003-001748_RV_10	तत्फलकम् यज्ज्ञानम्
sp003-001749_RV_10	चत्वारि युगानि कृतत्रेतादीनि यासु ताः चतुर्युगाः कालावस्थाः कालपरिमाणम्
sp003-001750_RV_10	चत्वारः वर्णाः प्रकृता उच्यन्ते यस्मिन्निति चतुर्वर्णमयः
sp003-001751_RV_10	चातुर्वर्ण्यप्रचुरः इत्यर्थः
sp003-001752_RV_10	तत्प्रकृतवचने मयट्
sp003-001753_RV_10	तद्धितार्थ इत्यादिना तद्धितार्थे विषये तत्पुरुषः
sp003-001754_RV_10	सः लोकः
sp003-001755_RV_10	इत्येवंरूपम् सर्वम् चतुर्मुखात् चतुर्मुखरूपिणः त्वत्तः
sp003-001756_RV_10	जातमिति शेषः
sp003-001757_RV_10	इदम् सर्वमसृजत यदिदम् किञ्च इति श्रुतेः
sp003-001758_RV_10	अभ्यासेति
sp003-001759_RV_10	अभ्यासेन निगृहीतम् विषयान्तरेभ्यः निवर्तितम्
sp003-001760_RV_10	तेन मनसा योगिनः हृदयाश्रयम् हृत्पद्मस्थम् ज्योतिर्मयम्
sp003-001761_RV_10	त्वाम् विमुक्तये मोक्षार्थम् विचिन्वन्ति अन्विष्यन्ति
sp003-001762_RV_10	ध्यायन्तीत्यर्थः
sp003-001763_RV_10	अजस्येति
sp003-001764_RV_10	न जायते इत्यजः
sp003-001765_RV_10	अन्येष्वपि दृश्यते इति डप्रत्ययः
sp003-001766_RV_10	तस्या अजस्य जन्मशून्यस्यापि जन्म गृह्णतः
sp003-001767_RV_10	मत्स्यादिरूपेण जायमानस्य
sp003-001768_RV_10	निरीहस्य चेष्टारहितस्यापि हतद्विषः शत्रुघातिनः जागरूकस्य
sp003-001769_RV_10	सर्वसाक्षितया नित्यप्रबुद्धस्यापि स्वपतः योगनिद्राम् अनुभवतः
sp003-001770_RV_10	इत्थम् विरुद्धचेष्टस्य तव याथार्थ्यम् को वेद वेत्ति
sp003-001771_RV_10	विदो लटो वा इति णलादेशः
sp003-001772_RV_10	शब्दादीरिति
sp003-001773_RV_10	किञ्च
sp003-001774_RV_10	कृष्णादिरूपेण शब्दादीन् विषयान् भोक्तुम् नरनारायणादिरूपेण दुश्चरम् तपश्चरितुम्
sp003-001775_RV_10	तथा दैत्यमर्दनेन प्रजाः पातुम् औदासीन्येन ताटस्थ्येन वर्तितुम् च पर्याप्तः समर्थोऽसि
sp003-001776_RV_10	भोगतपसोः पालनौदासीन्ययोश्च परस्परविरुद्धयोः आचरणे त्वदन्यः कः समर्थः इत्यर्थः
sp003-001777_RV_10	बहुधेति
sp003-001778_RV_10	आगमैः त्रयीसाङ्ख्यादिभिः दर्शनैः बहुधा भिन्नाः अपि
sp003-001779_RV_10	सिद्धिहेतवः पुरुषार्थसाधकाः पन्थानः उपायाः
sp003-001780_RV_10	जाह्नव्याः इमे जाह्नवीयाः गाङ्गाः
sp003-001781_RV_10	वृद्धाच्छः इति छप्रत्ययः
sp003-001782_RV_10	ओघाः प्रवाहाः
sp003-001783_RV_10	तेऽपि आगमैः आगतिभिः बहुधा भिन्नाः सिद्धिहेतवश्च अर्णवे इव त्वय्येव निपतन्ति प्रविशन्ति
sp003-001784_RV_10	येन केनापि रूपेण त्वामेव उपयान्तीत्यर्थः
sp003-001785_RV_10	यथाहुराचार्याः किम् बहुना कारवोऽपि विश्वकर्मेत्युपासते इति
sp003-001786_RV_10	त्वयीति
sp003-001787_RV_10	त्वयि आवेशितम् निवेशितम् चित्तम् यैस्तेषाम्
sp003-001788_RV_10	तुभ्यम् समर्पितानि कर्माणि यैस्तेषाम्
sp003-001789_RV_10	मन्मना भव मद्भक्तो मद्याजी माम् नमस्कुरु
sp003-001790_RV_10	मामेवैष्यसि कौन्तेय प्रतिजाने प्रियोऽसि मे
sp003-001791_RV_10	इति भगवद्वचनात्
sp003-001792_RV_10	वीतरागाणाम् विरक्तानाम् अभूयःसन्निवृत्तये अपुनरावृत्तये मोक्षाय इत्यर्थः
sp003-001793_RV_10	त्वमेव गतिः साधनम्
sp003-001794_RV_10	तमेवम् विदित्वा अतिमृत्युमेति नान्यः पन्था विद्यते अयनाय इति श्रुतेरित्यर्थः
sp003-001795_RV_10	प्रत्यक्ष इति
sp003-001796_RV_10	प्रत्यक्षः प्रत्यक्षप्रमाणगम्योऽपि तव मह्यादिः पृथिव्यादिः महिमा ऐश्वर्यम् अपरिच्छेद्यः
sp003-001797_RV_10	इयत्तया नावधार्यः
sp003-001798_RV_10	आप्तवाग्वेदः
sp003-001799_RV_10	यतो वा इमानि भूतानि जायन्ते इत्यादिश्रुतेः
sp003-001800_RV_10	अनुमानम् क्षित्यादिकम् सकर्तृकम् कार्यत्वात् घटवदित्यादिकम्
sp003-001801_RV_10	ताभ्याम् साध्यम् गम्यम् त्वाम् प्रति का कथा
sp003-001802_RV_10	प्रत्यक्षमपि त्वत्कृतम् जगत् अपरिच्छेद्यम्
sp003-001803_RV_10	तत्कारणम् अप्रत्यक्षः त्वम् अपरिच्छेद्यः इति किमु वक्तव्यमित्यर्थः
sp003-001804_RV_10	केवलमिति
sp003-001805_RV_10	स्मरणेन केवलम् कृत्स्नम्
sp003-001806_RV_10	केवलः कृत्स्न एकश्च इति शाश्वतः
sp003-001807_RV_10	पुरुषम् स्मर्तारम् जनम् पुनासि यतः यद् इत्यर्थः
sp003-001808_RV_10	अनेन स्मृतिकार्येणैव त्वयि त्वद्विषये याः शेषाः अवशिष्टाः
sp003-001809_RV_10	वृत्तयः दर्शनस्पर्शनादयः व्यापाराः ताः निवेदितफलाः विज्ञापितकार्याः
sp003-001810_RV_10	तव स्मरणस्येव एतत्फलम् दर्शनादीनाम् तु कियदिति नावधारयामः इति भावः
sp003-001811_RV_10	उदधेरिति
sp003-001812_RV_10	उदधेः रत्नानीव
sp003-001813_RV_10	विवस्वतः तेजांसीव
sp003-001814_RV_10	दूराणि अवाङ्मनसगोचराणि ते चरितानि स्तुतिभ्यः व्यतिरिच्यन्ते
sp003-001815_RV_10	निःशेषम् स्तोतुम् न शक्यन्ते इत्यर्थः
sp003-001816_RV_10	अनवाप्तमिति
sp003-001817_RV_10	अनवाप्तम् अप्राप्तम्
sp003-001818_RV_10	अवाप्तव्यम् प्राप्तव्यम् ते तव किञ्चन किञ्चिदपि न विद्यते
sp003-001819_RV_10	नित्यपरिपूर्णत्वात् इति भावः
sp003-001820_RV_10	तर्हि किन्निबन्धने जन्मकर्मणी तत्राह लोकेति
sp003-001821_RV_10	एकः लोकानुग्रहः एव ते तव जन्मकर्मणोर्हेतुः
sp003-001822_RV_10	परमकारुणिकस्य ते परार्थैव प्रवृत्तिः
sp003-001823_RV_10	न स्वार्था इत्यर्थः
sp003-001824_RV_10	महिमानमिति
sp003-001825_RV_10	तव महिमानम् उत्कीर्त्य वचः संह्रियते इति यत्
sp003-001826_RV_10	तत् वचः संहरणम् श्रमेण वाग्व्यापारश्रान्त्या
sp003-001827_RV_10	अशक्त्या कात्स्नर्येन वक्तुम् अशक्यत्वाद्वा गुणानाम् इयत्ता एतावन्मात्रतया न
sp003-001828_RV_10	तेषाम् आनन्त्यादिति भावः
sp003-001829_RV_10	इतीति
sp003-001830_RV_10	इति ते सुराः तम् अधोभूतम् अक्षजम् इन्द्रियजम् ज्ञानम् यस्मिन् तम् अधोक्षजम् विष्णुम्
sp003-001831_RV_10	प्रसादयामासुः प्रसन्नम् चक्रुः
sp003-001832_RV_10	हि यस्मात् परमेष्ठिनः सर्वोत्तमस्य तस्य देवस्य सा देवैः कृता
sp003-001833_RV_10	भूतार्थव्याहृतिः भूतस्य सत्यस्य अर्थस्य व्याहृतिः उक्तिः
sp003-001834_RV_10	युक्ते क्ष्मादावृते भूतम् इत्यमरः
sp003-001835_RV_10	न स्तुतिः न प्रशंसामात्रम्
sp003-001836_RV_10	महान्तो हि यथाकथञ्चिन्न सुलभाः इति भावः
sp003-001837_RV_10	परमे स्थाने तिष्ठतीति परमेष्ठी
sp003-001838_RV_10	परमे स्थः कित् इत्युणादिसूत्रेण तिष्ठतेः इनिः
sp003-001839_RV_10	तत्पुरुषे कृति बहुलम् इति सप्तम्याः अलुक्
sp003-001840_RV_10	स्थास्थिन्स्थूणाम् इति वक्तव्यात्षत्वम्
sp003-001841_RV_10	तस्मा इति
sp003-001842_RV_10	सुराः देवाः कुशलस्य सम्प्रश्नेन व्यञ्जिता प्रकटीकृता प्रीतिः यस्य तस्मै
sp003-001843_RV_10	लक्षितप्रसादाय इत्यर्थः
sp003-001844_RV_10	अन्यथा अनवसरविज्ञप्तिः मुखराणामिव निष्फला स्यादिति भावः
sp003-001845_RV_10	तस्मै विष्णवे अप्रलये प्रलयाभावेपि उद्वेलात् उन्मर्यादात्
sp003-001846_RV_10	नैरृतो राक्षसः
sp003-001847_RV_10	स एव उदधिः
sp003-001848_RV_10	तस्मात् भयात् तस्मात् भयम् आचख्युः कथितवन्तः
sp003-001849_RV_10	अथेति
sp003-001850_RV_10	अथ वेलायाम् अब्धिकूले समासन्नानाम् सन्निकृष्टानाम् शैलानाम् रन्ध्रेषु गह्वरेषु अनुनादिना
sp003-001851_RV_10	प्रतिध्वनिमता स्वरेण परिभूतार्णवध्वनिः तिरस्कृतसमुद्रघोषः
sp003-001852_RV_10	तिरस्कृतसमुद्रघोषः भगवान् उवाच
sp003-001853_RV_10	पुराणस्येति
sp003-001854_RV_10	पुराणस्य चिरन्तनस्य कवेः तस्य भगवतः वर्णस्थानेषु उरःकण्ठादिषु समीरिताः
sp003-001855_RV_10	सम्यक् उच
sp003-001856_RV_10	समीरिता सम्यक् उच्चारिता
sp003-001857_RV_10	अत एव कृतः सम्पादितः संस्कारः साधुस्त साधुत्वस्पष्टतादिप्रयत्नः
sp003-001858_RV_10	यस्याः सा भारती वाणी चरितार्था कृतार्था बभूवैव
sp003-001859_RV_10	एवकारस्तु असम्भावनाविपरीत भावना विदासार्थः
sp003-001860_RV_10	बभाविति
sp003-001861_RV_10	विभोः विष्णोः वदनात् उद्गता निःसृता
sp003-001862_RV_10	सदशनज्योत्स्ना दन्तकान्तिसहिता
sp003-001863_RV_10	इदम् च विशेषणम् धावल्यातिशयार्थम्
sp003-001864_RV_10	अत एव सा भारती चरणात् अङ्घ्रेः निर्याता च असौ शेषा च निर्यातशेषा
sp003-001865_RV_10	निःसृतौ निःसृतावशिष्टा इत्यर्थः
sp003-001866_RV_10	स्त्रियाः पुंवत् इत्यनुवर्त्य पुंवत्कर्मधारय इति पुंवद्भावः
sp003-001867_RV_10	निर्यातशब्दस्य या निर्याता सावशेषा सा गङ्गा गङ्गेवेति सामानाधिकरण्यनिर्वाहः
sp003-001868_RV_10	निर्यातायाः शेषेति विग्रहे पुंवद्भावो दुर्घट एव
sp003-001869_RV_10	ऊर्ध्वप्रवर्तिनी ऊर्ध्ववाहिनी गङ्गेव
sp003-001870_RV_10	बभौ इत्युत्प्रेक्षा
sp003-001871_RV_10	यदाह भगवांस्तदाह
sp003-001872_RV_10	जान इति
sp003-001873_RV_10	हे देवाः वः युष्माकम् अनुभावपराक्रमौ महिमपुरुषकारौ रक्षसा रावणेन
sp003-001874_RV_10	अङ्गिनाम् शरीरिणाम् प्रथममध्यमा उभौ गुणौ सत्वरजसी तमसेव तमोगुणेनेव आक्रान्तौ जाने
sp003-001875_RV_10	वाक्यार्थः कर्म
sp003-001876_RV_10	विदितमिति
sp003-001877_RV_10	किञ्च अकामेन अनिच्छया उपनतेन प्रमादात् आगतेन
sp003-001878_RV_10	एनसा पापेन साधोः सज्जनस्य हृदयमिव
sp003-001879_RV_10	तेन रक्षसा तप्यमानम् सन्तप्यमानम्
sp003-001880_RV_10	तपेः भौवादिकात् कर्मणि शानच्
sp003-001881_RV_10	भुवनत्रयम् च भुवनत्रयम् च मे विदितम्
sp003-001882_RV_10	मया ज्ञायते इत्यर्थः
sp003-001883_RV_10	मतिबुद्धि इत्यादिना वर्तमाने क्तः
sp003-001884_RV_10	क्तस्य च वर्तमाने इति षष्ठी
sp003-001885_RV_10	कार्येष्विति
sp003-001886_RV_10	किञ्च एककार्यत्वात् आवयोः एककार्यकत्वाद्धेतोः
sp003-001887_RV_10	कार्येषु कर्तव्यार्थेषु विषयेषु वज्रिणा इन्द्रेण अभ्यर्थ्यः
sp003-001888_RV_10	इदम् कुरु इति प्रार्थनीयः नास्मि
sp003-001889_RV_10	तथाहि
sp003-001890_RV_10	वातः स्वयमेव अग्नेः सारथ्यम् साहाय्यम् प्रतिपद्यते प्राप्नोति
sp003-001891_RV_10	न तु वह्निप्रार्थनया
sp003-001892_RV_10	इत्येवकारार्थः
sp003-001893_RV_10	प्रेक्षावताम् हि स्वार्थेषु स्वत एव प्रवृत्तिः न तु परप्रार्थनया
sp003-001894_RV_10	स्वार्थश्च अयम् ममापीत्यर्थः
sp003-001895_RV_10	पुरा किल त्रिपुरारिप्रीणनाय स्वशिरांसि छिन्दता दशकन्धरेण
sp003-001896_RV_10	यद्दशमम् शिरः अवशेषितम् तन्मच्चक्रार्थमित्याह
sp003-001897_RV_10	स्वेति
sp003-001898_RV_10	स्वासिधारया स्वखड्गधारया परिहृतः
sp003-001899_RV_10	अच्छिन्नः इत्यर्थः
sp003-001900_RV_10	दशमः मूर्धा मे मम
sp003-001901_RV_10	मे मम चक्रस्य कामम् पर्याप्तः लभ्यांशः
sp003-001902_RV_10	प्राप्तव्यभागः इव तेन रक्षसा स्थापितः
sp003-001903_RV_10	तत्सर्वथा तमहम् हनिष्यामीत्यर्थः
sp003-001904_RV_10	तर्हि किम् प्रागुपेक्षितम् अत आह
sp003-001905_RV_10	स्रष्टुरिति
sp003-001906_RV_10	किन्तु स्रष्टुः ब्रह्मणः वरातिसर्गात् वरदानाद्धेतोः
sp003-001907_RV_10	मया तस्य दुरात्मनः रिपोः रावणस्य अत्यारूढम् अत्यारोहणम्
sp003-001908_RV_10	अतिवृद्धिः इत्यर्थः
sp003-001909_RV_10	नपुंसके भावे क्तः
sp003-001910_RV_10	भोगिनः सर्पस्य अत्यारूढम् चन्दनेनेव सोढम्
sp003-001911_RV_10	चन्दनद्रुमस्यापि तथा सहनम् स्रष्टुः नियतेरिति द्रष्टव्यम्
sp003-001912_RV_10	सम्प्रति वरस्वरूपमाह
sp003-001913_RV_10	धातारमिति
sp003-001914_RV_10	सः राक्षसः तपसा प्रीतम् सन्तुष्टम् धातारम् ब्रह्माणम्
sp003-001915_RV_10	मर्त्येषु विषये आस्थापराङ्मुखः आदरविमुखः सन्
sp003-001916_RV_10	मर्त्यान् अनादृत्य इत्यर्थः
sp003-001917_RV_10	दैवात् अष्टविधात् सर्गात् दैवसृष्टेः अवध्यत्वम् ययाचे हि
sp003-001918_RV_10	तर्हि का गतिः इत्याशङ्क्य मनुष्यावतारेण हनिष्यामि इत्याह
sp003-001919_RV_10	स इति
sp003-001920_RV_10	सोऽहम् दशरथस्य अपत्यम् पुमान् दाशरथिः
sp003-001921_RV_10	अत इञ् इति इञ्प्रत्ययः
sp003-001922_RV_10	रामः भूत्वा तीक्ष्णैः शरैः तस्य रावणस्य शिरांस्येव कमलानि तेषाम् उच्चयम् राशिम्
sp003-001923_RV_10	रणभूमेः वलिक्षमम् पूजार्हम् करिष्यामि
sp003-001924_RV_10	पुष्पविशदा हि पूजा इति भावः
sp003-001925_RV_10	अचिरादिति
sp003-001926_RV_10	हे देवाः यज्वभिः याज्ञिकैः विधिवत् कल्पितम् उपहृतम् भागम् हविर्भागम् मायाविभिः मायावद्भिः
sp003-001927_RV_10	अस्मायामेधास्रजो विनिः इति विनिप्रत्ययः
sp003-001928_RV_10	निशाचरैः रक्षोभिः अनालीढम् अनास्वादितम् यथा तथा अचिरात् पुनः आदास्यध्वे ग्रहीष्यध्वे
sp003-001929_RV_10	वैमानिका इति
sp003-001930_RV_10	मरुताम् देवानाम् पथि व्योम्नि वैमानिकाः विमानैश्चरन्तः
sp003-001931_RV_10	चरति इति ठक्प्रत्ययः
sp003-001932_RV_10	मेघावरणतत्पराः रावणभयात् मेघेषु अन्तर्धानतत्पराः
sp003-001933_RV_10	पुण्यकृतः सुकृतिनः पुष्पकालोकेन यदृच्छया
sp003-001934_RV_10	रावणविमानदर्शनेन यः सङ्क्षोभः भयचकितम् तम् त्यजन्तु
sp003-001935_RV_10	सङ्क्षोभो भयचकितम् इति शब्दार्णवः
sp003-001936_RV_10	मोक्ष्यध्व इति
sp003-001937_RV_10	हे देवाः यूयम् शापेन नलकूबरशापेन यन्त्रिताः प्रतिबद्धाः पौलस्त्यस्य रावणस्य
sp003-001938_RV_10	बलात्कारेण ये कचग्रहाः केशाकर्षाः तैः अदूषितान् अनुपहतान् स्वर्गबन्दीनाम्
sp003-001939_RV_10	हृतस्वर्गाङ्गनानाम् वेणीबन्धान् मोक्ष्यध्वे
sp003-001940_RV_10	पुरा किल नलकूबरेण आत्मानम् अभिसरन्त्याः रम्भायाः
sp003-001941_RV_10	बलात्कारेण सम्भोगात्क्रुद्धेन दुरात्मा रावणः शप्तः
sp003-001942_RV_10	स्त्रीणाम् बलाद्ग्रहणे मूर्धा ते शतधा भविष्यतीति भारतीया कथा अनुसन्धेया
sp003-001943_RV_10	रावणेति
sp003-001944_RV_10	सः कृष्णः विष्णुः स एव मेघः नीलमेघश्च
sp003-001945_RV_10	विश्रवसः अपत्यम् पुमान् इति विग्रहे रावणः
sp003-001946_RV_10	विश्रवःशब्दात् शिवादित्वात् अणि विश्रवसो विश्रवणरवणौ इत्यन्तर्गणसूत्रेण
sp003-001947_RV_10	विश्रवःशब्दस्य वृत्तिविषये रवणादेशे रावण इति सिद्धम्
sp003-001948_RV_10	स एव अवग्रहः वर्षप्रतिबन्धः तेन क्लान्तम् म्लानम् मरुतः देवाः एव सस्यम् तत्
sp003-001949_RV_10	इत्येवम् रूपेण वागमृतेन वाक्सलिलेन
sp003-001950_RV_10	अमृतम् यज्ञशेषे स्यात् पीयूषे सलिलेऽमृतम् इति विश्वः
sp003-001951_RV_10	अभिवृष्य अभिषिच्य तिरोदधे अन्तर्दधे
sp003-001952_RV_10	पुरुहूतेति
sp003-001953_RV_10	पुरुहूतप्रभृतयः इन्द्राद्याः सुराः सुरकार्ये रावणवधरूपे उद्यतम् विष्णुम् अंशैः मात्राभिः
sp003-001954_RV_10	द्रुमाः पुष्पैः स्वांशैः वायुमिव अनुययुः
sp003-001955_RV_10	सुग्रीवादिरूपेण वानरयोनिषु जाताः इत्यभिप्रायः
sp003-001956_RV_10	अथेति
sp003-001957_RV_10	अथ तस्य विशाम् पत्युः दशरथस्य सम्बन्धिनः काम्यस्य कर्मणः पुत्रकामेष्टेः अन्ते अवसाने
sp003-001958_RV_10	अग्नेः पावकात्पुरुषः कश्चिद्दिव्यः पुमान् ऋत्विजाम् विस्मयेन सह प्रबभूव प्रादुर्बभूव
sp003-001959_RV_10	तदाविर्भावात् तेषामपि विस्मयः अभूदित्यर्थः
sp003-001960_RV_10	तमेव पुरुषम् विशिनष्टि
sp003-001961_RV_10	हेमपात्रेति
sp003-001962_RV_10	आद्यस्य पुंसः विष्णोः अनुप्रवेशात् अधिष्ठानाद्धेतोः तेन दिव्यपुरुषेणापि दुर्वहम्
sp003-001963_RV_10	चतुर्दशभुवनोदरस्य भगवतः हरेः अतिगरीयस्त्वात् वोढुम् अशक्यम्
sp003-001964_RV_10	हेमपात्रगतम् पयसि पक्वम् वरुम् पयश्चरुम् पायसान्नम् दोर्भ्याम् आदधानः वहन्
sp003-001965_RV_10	अनवस्रावितः अन्तरूष्मपक्व ओदनश्चरुः इति याज्ञिकाः
sp003-001966_RV_10	राजापत्येति
sp003-001967_RV_10	नृपः दशरथः प्राजापत्येन प्रजापतिसम्बन्धिना पुरुषेण उपनीतम् न तु वसिष्ठेन
sp003-001968_RV_10	प्राजापत्यम् नरम् विद्धि मामिहाभ्यागतम् नृप इति रामायणात्
sp003-001969_RV_10	तदन्नम् पायसान्नम् उदन्वता उदधिना आविष्कृतम् प्रकाशितम् पयसाम् सारम् अमृतम् वृषा वासवः इव
sp003-001970_RV_10	वासवो वृत्रहा वृषा इत्यमरः
sp003-001971_RV_10	प्रत्यग्रहीत्स्वीचकार
sp003-001972_RV_10	अनेनेति
sp003-001973_RV_10	तस्य राज्ञः दशरथस्य अन्यर्दुर्लभाः असाधारणाः गुणाः अनेन कथिताः व्याख्याताः
sp003-001974_RV_10	यत् यस्मात् त्रयः लोकाः त्रैलोक्यम्
sp003-001975_RV_10	चातुर्वर्ण्यादित्वात् स्वार्थे ष्यञ् तस्य प्रभवः कारणम्
sp003-001976_RV_10	विष्णुरपि तस्मिन्राज्ञि प्रसूतिम् उत्पत्तिम् चकमे कामितवान्
sp003-001977_RV_10	त्रिभुवनकारणस्यापि कारणमिति परमावधिः गुणसमाश्रयः इत्यर्थः
sp003-001978_RV_10	स इति
sp003-001979_RV_10	सः नृपः चरुसञ्ज्ञा अस्य सञ्जाता चरुसञ्ज्ञितम् वैष्णवम् तेजः पत्न्योः कौसल्याकैकेय्योः
sp003-001980_RV_10	द्यौश्च पृथिवी च द्यावापृथिव्यौ
sp003-001981_RV_10	दिवसश्च पृथिव्याम् इति चकाराद्दिवशब्दस्य द्यावादेशः
sp003-001982_RV_10	तयोः द्यावापृथिव्योः अह्नः पतिः अहर्पतिः
sp003-001983_RV_10	अहरादीनाम् पत्यादिषु वा रेफः इत्युपसङ्ख्यानात् वैकल्पिको रेफस्य रेफादशो विसर्गापवादः
sp003-001984_RV_10	प्रत्यग्रम् आतपम् बालातपम् इव विभेजे
sp003-001985_RV_10	विभज्य ददौ इत्यर्थः
sp003-001986_RV_10	पत्नीत्रये सति द्वयोरेव विभागे कारणमाह
sp003-001987_RV_10	अर्चितेति
sp003-001988_RV_10	तस्स राज्ञः कौ पृथिव्याम् सलति गच्छतीति कोसलः
sp003-001989_RV_10	सलगतौ पचाद्यच्
sp003-001990_RV_10	कुशब्दस्य पृषोदरादित्वात् गुणः
sp003-001991_RV_10	कोसलस्य राज्ञः अपत्यम् स्त्री कौसल्या
sp003-001992_RV_10	वृद्धेत् कोसलाजादाञ्ञ्यङ् इति ञ्यङ् यङश्चाप् इति चाप्
sp003-001993_RV_10	अत एव सूत्रे निर्देशात् कोसलशब्दः दन्त्यसकारमध्यः
sp003-001994_RV_10	अर्चिता ज्येष्ठा मान्या
sp003-001995_RV_10	केकयवंशजा कैकेयी प्रिया इष्टा
sp003-001996_RV_10	अतो हेतोः ईश्वरः भर्ता नृपः सुमित्राम् ताभ्याम् कौसल्याकैकेयीभ्याम्
sp003-001997_RV_10	सम्भाविताम् भागदानेन मानिताम् ऐच्छत् इच्छति स्म
sp003-001998_RV_10	एवम् च सामान्यम् तिसृणाम् च भागप्रापणमिति राज्ञि उचितज्ञता कौशलम् च लभ्यते
sp003-001999_RV_10	त इति
sp003-002000_RV_10	बहुज्ञस्य सर्वज्ञस्य उचितज्ञस्य इत्यर्थः
sp003-002001_RV_10	पत्युः महीक्षितः क्षितीश्वरस्य विशेषणत्रयेण राज्ञः अनुसरणीयतामाह
sp003-002002_RV_10	चित्तज्ञे अभिप्रायज्ञे ते उभे पत्न्यौ कौसल्याकैकेय्यौ चरोः यौ अर्धभागौ
sp003-002003_RV_10	समभागौ तयोः यौ अर्धौ तौ च तौ भागौ च अर्धभागावेकदेशौ
sp003-002004_RV_10	ताभ्याम् अर्धार्धभागाभ्याम् पुंस्यर्धोऽर्धम् समिंशके इत्यमरः
sp003-002005_RV_10	ताम् सुमित्राम् अयोजयताम् युक्ताम् चक्रतुः
sp003-002006_RV_10	अयम् च विभागः न रामायणसंवादी
sp003-002007_RV_10	तत्र चरोरर्धम् कौसल्यायाः अवशिष्टार्धम् कैकेय्यै शिष्टम् पुनः सुमित्रायाः इत्यभिधानात्
sp003-002008_RV_10	किन्तु पुराणान्तर्गतसंवादः द्रष्टव्यः
sp003-002009_RV_10	उक्तम् च नारसिंहे ते पिण्डप्राशने काले सुमित्रायै महीपतेः
sp003-002010_RV_10	पिण्डाभ्यामल्पमल्पम् तु स्वभगिन्यै प्रयच्छतः इति
sp003-002011_RV_10	एवम् अन्यत्रापि विरोधे पुराणान्तरात्समाधातव्यम्
sp003-002012_RV_10	न च एवम् सत्यपि ईर्ष्या स्यादित्याह
sp003-002013_RV_10	सेति
sp003-002014_RV_10	सा सुमित्र उभयोरपि समानः एकः पतिः ययोः तयोः सपत्न्योः
sp003-002015_RV_10	नित्यम् सपत्न्यादिषु इति ङीप्
sp003-002016_RV_10	नकारादेशश्च
sp003-002017_RV_10	भ्रमरी भृङ्गाङ्गना वारणस्य गजस्य मदनिस्यन्दरेखयोरिव
sp003-002018_RV_10	गण्डद्वयगतयोरिति भावः
sp003-002019_RV_10	प्रणयवती प्रेमवती आसीत्
sp003-002020_RV_10	सपत्न्योः इत्यत्र समासान्तर्गतस्य पत्युः उपमानम् वारणस्य इति
sp003-002021_RV_10	ताभिरिति
sp003-002022_RV_10	ताभिः कौसल्यादिभिः प्रजानाम् भूत्या अभ्युदयाय
sp003-002023_RV_10	देवस्य विष्णोः अंशः सम्भवः कारणम् यस्य सः गर्भः
sp003-002024_RV_10	सूर्यस्य इमाः सौर्यः
sp003-002025_RV_10	ताभिः सौरीभिः
sp003-002026_RV_10	सूर्यतिष्य इत्यादिना उपधायकारस्य लोपः
sp003-002027_RV_10	अमृता इत्याख्या यासाम् ताभिः
sp003-002028_RV_10	जलवहनसाम्यात् नाडीभिरिव नाडीभिः वृष्टिविसर्जनीभिः दीधितिभिः
sp003-002029_RV_10	अपाम् विकारः अम्मयः जलमयः गर्भ इव
sp003-002030_RV_10	दध्रे धृतः
sp003-002031_RV_10	जातावेकवचनम्
sp003-002032_RV_10	गर्भाः दधिरे इत्यर्थः
sp003-002033_RV_10	अत्र यादवः तासाम् शतानि चत्वारि रश्मीनाम् वृष्टिसर्जने
sp003-002034_RV_10	शतत्रयम् हिमोत्सर्गे तावत् गर्भस्य सर्जने
sp003-002035_RV_10	आनन्दाश्च हि मेध्याश्च नूतनाः पूतना इति
sp003-002036_RV_10	चतुःशतम् वृष्टिवाहास्ताः सर्वा अमृता स्त्रियः इति
sp003-002037_RV_10	सममिति
sp003-002038_RV_10	समम् युगपत् आपन्नाः गृहीताः सत्त्वाः प्राणिनः याभिः ताः आपन्नसत्त्वाः गर्भिण्यः
sp003-002039_RV_10	आपन्नसत्त्वा स्यात् गुर्विण्यन्तर्वत्नी च गर्भिणी इत्यमरः
sp003-002040_RV_10	अत एव आपाण्डुरत्विषः ईषत्पाण्डुरवर्णाः ताः राजपत्न्यः
sp003-002041_RV_10	अन्तर्गताः गुप्ताः फलारम्भाः फलप्रादुर्भावाः यासाम् ताः सस्यानाम् सम्पदः इव
sp003-002042_RV_10	रेजुः बभुः
sp003-002043_RV_10	सम्प्रति तासाम् स्वप्नदर्शनान्याह
sp003-002044_RV_10	गुप्तमिति
sp003-002045_RV_10	सर्वाः ताः स्वप्नेषु
sp003-002046_RV_10	जलजः शङ्खः
sp003-002047_RV_10	जलजासिगदाशार्ङ्गचक्रैः लाञ्छिताः मूर्तयः येषाम् तैः
sp003-002048_RV_10	वामनैः ह्रस्वैः पुरुषैः गुप्तम् रक्षितम् आत्मानम् स्वरूपम् ददृशुः
sp003-002049_RV_10	हेमेति
sp003-002050_RV_10	किञ्चेति चार्थः
sp003-002051_RV_10	हेम्नः सुवर्णस्य पक्षाणाम् प्रभाजालम् कान्तिपुञ्जम् वितन्वता
sp003-002052_RV_10	विस्तारयता वेगेन आकृष्टाः पयोमुचः मेघाः येन तेन सुपर्णेन
sp003-002053_RV_10	गरुत्मता गरुडेन गगने ताः उह्यन्ते स्म ऊढाः
sp003-002054_RV_10	बिभ्रत्येति
sp003-002055_RV_10	किञ्च स्तनयोः अन्तरे मध्ये विलम्बिनम् लम्बमानम् न्यस्यत इति न्यासः
sp003-002056_RV_10	कौस्तुभः एव न्यासः तम् पत्या कौतुकात् न्यस्तम् कौस्तुभम् इत्यर्थः
sp003-002057_RV_10	बिभ्रत्या पद्ममेव व्यजनम् हस्ते यस्याः तया लक्ष्म्या पर्युपास्यन्त उपासिताः
sp003-002058_RV_10	कृतेति
sp003-002059_RV_10	किञ्च
sp003-002060_RV_10	दिवि भवायाम् दिव्यायाम् त्रिस्रोतसि आकाशगङ्गायाम् कृताभिषेकैः
sp003-002061_RV_10	कृतावगाहैः परम् ब्रह्म देवरहस्यम् गृणद्भिः पठद्भिः वेदरहस्यम् गृणद्भिः पठद्भिः सप्तभिः
sp003-002062_RV_10	ब्रह्मर्षिभिः कश्यपप्रभृतिभिः उपतस्थिरे उपासाञ्चक्रिरे
sp003-002063_RV_10	ताभ्य इति
sp003-002064_RV_10	पार्थिवः दशरथः ताभ्यः पत्नीभ्यः आख्यातोपयोगे इत्यपादानत्वात्पञ्चमी
sp003-002065_RV_10	तथाविधान् उक्तप्रकारान्स्वप्नान् श्रुत्वा प्रीतः सन्
sp003-002066_RV_10	आत्मानम् जगद्गुरोः विष्णोरपि गुरुत्वेन पितृत्वेन हेतुना परार्ध्यम् सर्वोत्कृष्टम् मेने हि
sp003-002067_RV_10	विभक्तेति
sp003-002068_RV_10	एकः एकरूपः विभुः विष्णुः तासाम् राजपत्नीनाम् कुक्षिषु गर्भेषु प्रसन्नानाम् निर्मलानाम्
sp003-002069_RV_10	अपाम् कुक्षिषु प्रतिमाचन्द्रः प्रतिबिम्बचन्द्र इव अनेकधा विभक्तात्मा सन् उवास
sp003-002070_RV_10	अथेति
sp003-002071_RV_10	अथ राज्ञः दशरथस्य सती पतिव्रता अग्र्या च असौ महिषी च अग्र्यमहिषी कौसल्या
sp003-002072_RV_10	प्रसूतिसमये प्रसूतिकाले ओषधिः नक्तम् रात्रिसमये तमः अपहन्तीति तमोपहम्
sp003-002073_RV_10	अपे क्लेशतमसोः इति डप्रत्ययः
sp003-002074_RV_10	ज्योतिः इव
sp003-002075_RV_10	तमोपहम् तमोनाशकरम् पुत्रम् लेभे प्राप
sp003-002076_RV_10	राम इति
sp003-002077_RV_10	अभिरमन्ते अत्र इत्यभिरामम् मनोहरम् अधिकरणार्थे घञ्प्रत्ययः
sp003-002078_RV_10	तेन वपुषा चोदितः प्रेरितः गुरुः पिता दशरथः तस्य पुत्रस्य
sp003-002079_RV_10	जगताम् प्रथमम् मङ्गलम् सुलक्षणम् राम इति नामधेयम् चक्रे
sp003-002080_RV_10	अभिरामत्वमेव रामशब्दप्रवृत्तिनिमित्तमित्यर्थः
sp003-002081_RV_10	रघ्विति
sp003-002082_RV_10	रघुवंशस्य प्रदीपेन प्रकाशकेन
sp003-002083_RV_10	अप्रतिमतेजसा तेन रामेण रक्षागृहगताः सूतिकागृहगताः दीपाः प्रत्यादिष्टाः प्रतिबद्धाः इव अभवन्
sp003-002084_RV_10	महादीपसमीपे नाल्पाः स्फुरन्तीति भावः
sp003-002085_RV_10	शय्येति
sp003-002086_RV_10	शातोदरी गर्भमोचनात्कृशोदरी माता शय्यागतेन रामेण
sp003-002087_RV_10	सैकते पुलिने यः अम्भोजबलिः पद्मोपहारः तेन शरदि कृशा जाह्नवी गङ्गेव बभौ
sp003-002088_RV_10	कैकेय्या इति
sp003-002089_RV_10	केकयस्य राज्ञः अपत्यम् स्त्री कैकेयी
sp003-002090_RV_10	तस्यापत्यम् इत्यणि कृते केकयमित्रयुप्रलयानाम् यादेर्यः इति इयादेशः
sp003-002091_RV_10	तस्याः भरतो नाम शीलवान् तनयः जज्ञे जातः
sp003-002092_RV_10	यः तनयः प्रश्रयः विनयः श्रियम् इव जनयित्रीम् मातरम् अलञ्चक्रे
sp003-002093_RV_10	सुताविति
sp003-002094_RV_10	सुमित्रा लक्ष्मणशत्रुघ्नौ नाम यमौ युग्मजातौ सुतौ पुत्रौ सम्यगाराधिता
sp003-002095_RV_10	स्वभ्यस्ता विद्या प्रबोधविनयौ तत्त्वज्ञानेन्द्रियजाताविव सुषुवे
sp003-002096_RV_10	निर्दोषमिति
sp003-002097_RV_10	सर्वम् जगत् भूलोकः निर्दोषम् दुर्भिक्षादिदोषरहितम्
sp003-002098_RV_10	आविष्कृतगुणम् प्रकटीकृत आरोग्यादिगुणम् च अभवत्
sp003-002099_RV_10	अत्र उत्प्रेक्ष्यते गाम् भुवम् गतम् अवतीर्णम् पुरुषोत्तमम् विष्णुम् स्वर्गोपि अन्वगादिव
sp003-002100_RV_10	स्वर्गो हि गुवणान् निर्दोषश्च इत्यागमः
sp003-002101_RV_10	स्वर्गतुल्यम् अभूदित्यर्थः
sp003-002102_RV_10	तस्येति
sp003-002103_RV_10	चतुर्मूर्तेः रामादिरूपेण चतूरूपस्य सतः तस्य हरेः उदये सति
sp003-002104_RV_10	पौलस्त्यात् रावणात् चकिताः गीताः ईश्वराः नाथाः इन्द्रादयः
sp003-002105_RV_10	यासाम् ताः दिशः चतस्रः विरजस्कैः अपधूलिभिः
sp003-002106_RV_10	नभस्वद्भिः वायुभिः मिषेण उच्छ्वसिताः इव इत्युत्प्रेक्षा
sp003-002107_RV_10	श्वसेः कर्तरि क्तः
sp003-002108_RV_10	स्वनाथशरणलाभसन्तुष्टानाम् दिशाम् उच्छ्वासवाताः इव वाताः ववुः इत्यर्थः
sp003-002109_RV_10	चतुर्दिगीशरक्षणम् मूर्तिचतुष्टयप्रयोजनमिति भावः
sp003-002110_RV_10	कृशानुरिति
sp003-002111_RV_10	रक्षसा रावणेन विप्रकृतौ अपकृतौ
sp003-002112_RV_10	पीडितौ इत्यर्थः
sp003-002113_RV_10	कृशानुः अग्निः प्रभाकरः सूर्यश्च यथासङ्ख्यम् अपधूमत्वात् प्रसन्नत्वाच्च
sp003-002114_RV_10	अपविद्धशुचौ निरस्तदुःखाविव आस्ताम् अभवताम्
sp003-002115_RV_10	दशाननेति
sp003-002116_RV_10	तत्क्षणम् तस्मिन्क्षणे रामोत्पत्तिसमये राक्षसश्रियः अश्रुबिन्दवः दशाननकिरीटेभ्यः
sp003-002117_RV_10	मणीनाम् व्याजेन मिषेण पृथिव्याम् पर्यस्ताः पतिताः
sp003-002118_RV_10	रामोदये सति तद्वध्यस्य रावणस्य किरीटमणिभ्रंशलक्षणम् दुर्निमित्तम् अभूदित्यर्थः
sp003-002119_RV_10	पुत्रेति
sp003-002120_RV_10	पुत्रिणः जातपुत्रस्य तस्य दशरथस्य पुत्रजन्मनि प्रवेश्यानाम् प्रवेशयितव्यानाम् वादनीयानाम् इत्यर्थः
sp003-002121_RV_10	तूर्याणाम् वाद्यानाम् आरम्भम् उपक्रमम् प्रथमम् दिवि देवदुन्दुभयः चकुः
sp003-002122_RV_10	साक्षात् पितुः दशरथादपि देवाः अधिकम् प्रहृष्टाः इत्यर्थः
sp003-002123_RV_10	सन्तानकेति
sp003-002124_RV_10	अस्य राज्ञः भवने सन्तानकानाम् कल्पवृक्षकुसुमानाम् विकारः
sp003-002125_RV_10	सन्तानकमयी वृष्टिश्च पेतुषी पपात
sp003-002126_RV_10	क्वसुश्च इति क्वसुप्रत्ययः
sp003-002127_RV_10	उगितश्च इति ङीप्
sp003-002128_RV_10	सा वृष्टिरेव सन्तः पुत्रजन्मनि आवश्यकाः ये मङ्गलोपचाराः
sp003-002129_RV_10	तेषाम् आदिरचना प्रथमक्रिया अभवत्
sp003-002130_RV_10	कुमारा इति
sp003-002131_RV_10	कृताः संस्काराः जातकर्मादयः येषाम् ते
sp003-002132_RV_10	धात्रीणाम् उपमातॄणाम् स्तन्यानि पयांसि पिबन्तीति तथोक्ताः
sp003-002133_RV_10	ते कुमाराः अग्रे जातेन अग्रजेन ज्येष्ठेनेव स्थितेन पितुः आनन्देन समम् ववृधिरे
sp003-002134_RV_10	कुमारवृद्ध्या पिता महान्तम् आनन्दम् अवाप इत्यर्थः
sp003-002135_RV_10	कुमारजन्मनः प्रागेव जातत्वात् अग्रजत्वोक्तिः आनन्दस्य
sp003-002136_RV_10	स्वाभाविकमिति
sp003-002137_RV_10	तेषाम् कुमाराणाम् सम्बन्धि स्वाभाविकम् सहजम् विनीतत्वम् विनयकर्मणा शिक्षया
sp003-002138_RV_10	हविर्भुजाम् अग्नीनाम् सहजम् तेजः हविषा आज्यादिकेन इव मुमूर्च्छ ववृधे
sp003-002139_RV_10	निसर्गसंस्काराभ्याम् विनीताः इत्यर्थः
sp003-002140_RV_10	परस्परेति
sp003-002141_RV_10	परस्परम् अविरुद्धाः अविद्विष्टाः सौभ्रात्रगुणवन्तः इत्यर्थः
sp003-002142_RV_10	ते कुमाराः तत्प्रसिद्धम् अनघम् निष्पापम् रघोः कुलम्
sp003-002143_RV_10	ऋतवः वसन्तादयः देवारण्यम् नन्दनम् इव
sp003-002144_RV_10	सहजविरोधानामपि ऋतूनाम् सहावस्थानसम्भावनार्थम् देवविशेषणम्
sp003-002145_RV_10	अलम् अत्यन्तम् उद्योतयामासुः प्रकाशयामासुः
sp003-002146_RV_10	सौभ्रात्रवन्तः कुलभूषणायन्ते इति भावः
sp003-002147_RV_10	समान इति
sp003-002148_RV_10	शोभनाः स्निग्धाः भ्रातरः येषाम् ते सुभ्रातरः
sp003-002149_RV_10	नद्यृतश्च इति कप् न भवति
sp003-002150_RV_10	वन्न्दिते भ्रातुः इति निषेधात्
sp003-002151_RV_10	तेषाम् भावः सौभ्रात्रम्
sp003-002152_RV_10	यवादित्वात् अण्
sp003-002153_RV_10	तस्मिन् समाने चतुर्णाम् तुल्येऽपि यथा उभौ रामलक्ष्मणौ प्रीत्या द्वन्द्वम् बभूवतुः
sp003-002154_RV_10	तथा भरतशत्रुघ्नौ प्रीत्या द्वन्द्वम् द्वौ द्वौ साहचर्येण अभिव्यक्तौ बभूवतुः
sp003-002155_RV_10	द्वन्द्वम् रहस्यमर्यादावचनव्युत्क्रमणयज्ञपात्रप्रयोगाभिव्यक्तिषु इत्यभिव्यक्तार्थे निपातः
sp003-002156_RV_10	क्वचित् कस्यचित् स्नेहः नातिरिच्यते इति भावः
sp003-002157_RV_10	तेषामिति
sp003-002158_RV_10	तेषाम् चतुर्णाम् मध्ये द्वयोर्द्वयोः रामलक्ष्मणयोः भरतशत्रुघ्नयोश्च इत्यर्थः
sp003-002159_RV_10	यथा वायुविभावस्वोः वातवह्नयोरिव चन्द्रसमुद्रयोरिव च
sp003-002160_RV_10	ऐक्यम् ऐकमत्यम् कदाचन न बिभिदे
sp003-002161_RV_10	एककार्यत्वम् समानसुखदुःखत्वम् च क्रमात् उपमाद्वयाल्लभ्यते
sp003-002162_RV_10	सहजः सहकारी हि वह्नेर्वायुः
sp003-002163_RV_10	चन्द्रवृद्धौ हि वर्धेते सिन्धुः तत्क्षये च क्षीयते इति
sp003-002164_RV_10	त इति
sp003-002165_RV_10	प्रजानाथाः ते कुमाराः तेजसा प्रभावेण प्रश्रयेण विनयेन च निदाघान्ते ग्रीष्मान्ते
sp003-002166_RV_10	श्यामानि अभ्राणि मेघाः येषाम् ते श्यामाभ्राः
sp003-002167_RV_10	नातिशीतोष्णाः इत्यर्थः
sp003-002168_RV_10	दिवसाः इव
sp003-002169_RV_10	प्रजानाम् मनः जह्रुः
sp003-002170_RV_10	स इति
sp003-002171_RV_10	सः चतुर्था सङ्ख्यायाः विधार्थे धा इत्यनेन धाप्रत्ययः
sp003-002172_RV_10	व्यस्तः विभक्तः पृथिवीपतेः दशरथस्य प्रसवः सन्तानः
sp003-002173_RV_10	चतुर्धा अङ्गवान् मूर्तिवान् धर्मार्थकाममोक्षाणाम् अवतार इव बभौ
sp003-002174_RV_10	गुणैरिति
sp003-002175_RV_10	गुरुवत्सलाः पितृभक्ताः ते कुमाराः गुणैः विनयादिभिः गुरुम् पितरम्
sp003-002176_RV_10	चतुर्णाम् अन्तानाम् दिगन्तानाम् ईशम् चनतुरन्तेशम्
sp003-002177_RV_10	तद्धितार्थ इत्यादिना उत्तरपदसमासः
sp003-002178_RV_10	तम् दशरथम् एव महार्णवाः चत्वारः रत्नैरिव
sp003-002179_RV_10	आराधयामासुः आनन्दयामासुः
sp003-002180_RV_10	सुरगज इति
sp003-002181_RV_10	भग्नाः दैत्यानाम् असिधाराः यैः तैः चतुर्भिः दन्तैः सुरगजः ऐरावतः इव
sp003-002182_RV_10	पणबन्धेन फलसिद्ध्या व्यक्तयोगैः अनुमितप्रयोगैः उपायैः चतुर्भिः सामादिभिः नयः नीतिरिव
sp003-002183_RV_10	युगपत् दिर्घैः चतुर्भिः दोर्भिः भुजैः हरिः विष्णुः इव
sp003-002184_RV_10	तदीयैः हरिसम्बन्धिभिः अंशैः अंशभूतैः चतुर्भिः तैः पुत्रैः
sp003-002185_RV_10	अवनिपतीनाम् पतिः राजराजः दशरथः चकाशे विदिद्युते
sp003-002186_RV_10	इति महामहोपाध्यायकोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp003-002187_RV_10	महाकवि श्रीकालिदासकृतौ रघुवंशे महाकाव्ये रामावतारो नाम दशमः सर्गः
sp003-002188_RV_11	कौशिकेनेति
sp003-002189_RV_11	कौशिकेन कुशिकापत्येन विश्वामित्रेण एत्य अभ्यागत्य सः क्षितीश्वरः
sp003-002190_RV_11	दशरथः अध्वरविघातशान्तये यज्ञ विघ्नविध्वंसाय
sp003-002191_RV_11	काकपक्षधरम् बालकोचितशिखाधरम्
sp003-002192_RV_11	बालानाम् तु शिखा प्रोक्ता काकपक्षः शिखण्डकः इति हलायुधः
sp003-002193_RV_11	रामम् याचितः किल प्रार्थितः खलु
sp003-002194_RV_11	याचेः द्विकर्मकत्वात् अप्रधाने कर्मणि क्तः
sp003-002195_RV_11	अप्रधाने दुहादीनाम् इति वचनात्
sp003-002196_RV_11	नायम् बलधिकारः इत्याशङ्क्य आह तेजसाम् तेजस्विनाम् वयः बाल्यादि न समीक्ष्यते हि
sp003-002197_RV_11	अप्रयोजकम् इत्यर्थः
sp003-002198_RV_11	अत्र सर्गे रथोद्धतावृत्तम्
sp003-002199_RV_11	उक्तम् च रान्नराविह रथोद्धता लगौ इति
sp003-002200_RV_11	कृच्छ्रलब्धमिति
sp003-002201_RV_11	लब्धाः वर्णाः प्रसिद्धयः यैस्ते लब्धवर्णाः विचक्षणाः
sp003-002202_RV_11	लब्धवर्णो विचक्षणः इत्यमरः
sp003-002203_RV_11	तान्भजते इति लब्धवर्णभाक्
sp003-002204_RV_11	विद्वत्सेवी इत्यर्थः
sp003-002205_RV_11	स राजा कृच्छ्रलब्धमपि सलक्ष्मणम् तम् रामम् मुनये दिदेश अतिसृष्टवान्
sp003-002206_RV_11	तथाहि
sp003-002207_RV_11	असुप्रणयिनाम् प्राणार्थिनामपि अर्थिता याच्ञा रघोः कुले कदाचिदपि न व्यहन्यत न विहता
sp003-002208_RV_11	न विफलीकृता इत्यर्थः
sp003-002209_RV_11	यैः अर्थिभ्यः प्राणाः अपि समर्थ्यन्ते तेषाम् पुत्रादित्यागः न विस्मयावहः इति भावः
sp003-002210_RV_11	यावदिति
sp003-002211_RV_11	पार्थिवः पृथिवीश्वरः तयोः रामलक्ष्मणयोः निर्गमाय निष्क्रमणाय पुरमार्गसंस्क्रियाम्
sp003-002212_RV_11	धूलिसम्मार्जन गन्धोदकसेचन पुष्पोपहाररूपसंस्कारम् यावत् आदिशति आज्ञापयति तावत् मरुत्सखैः वायुसखैः
sp003-002213_RV_11	अनेन धूलिसम्मार्जनम् गम्यते
sp003-002214_RV_11	सपुष्पजलर्षिभिः पुष्पसहितजलवर्षिभिः घनैः सा मार्गसंस्क्रिया आशु विदधे विहिता
sp003-002215_RV_11	एतेन देवकार्यप्रवृत्तयोः देवानुकूल्यम् सूचितम्
sp003-002216_RV_11	ताविति
sp003-002217_RV_11	निदेशकरणोद्यतौ पित्राज्ञाकरणोद्युक्तौ धन्विनौ धनुष्मन्तौ तौ कुमारौ पितुः चरणयोः निपेततुः
sp003-002218_RV_11	प्रणतौ इत्यर्थः
sp003-002219_RV_11	भूपतेरपि बाष्पबिन्दवः प्रवत्स्यतोः प्रवासम् करिष्यतोः
sp003-002220_RV_11	अतएव नम्रयोः प्रणतयोः
sp003-002221_RV_11	नमिकम्पि इत्यादिना रप्रत्ययः
sp003-002222_RV_11	तयोः उपरि निपेतुः पतिताः
sp003-002223_RV_11	ताविति
sp003-002224_RV_11	पितुः नयनजेन वारिणा किञ्चित् उक्षितशिखण्डकौ ईषत्सिक्तचूडौ
sp003-002225_RV_11	शिखा चूडा शिखण्डः स्यात् इत्यमरः
sp003-002226_RV_11	शेषाद्विभाषा इति कप्प्रत्ययः
sp003-002227_RV_11	धन्विनौ तावुभौ
sp003-002228_RV_11	पौरदृष्टिभिः कृतानि मार्गतोरणानि सम्पाद्यानि कुवलयानि ययोस्तौ तथोक्तौ
sp003-002229_RV_11	सङ्घशः निरीक्ष्यमाणो इत्यर्थः
sp003-002230_RV_11	तमृषिम् अन्वगच्छताम्
sp003-002231_RV_11	लक्ष्मणेति
sp003-002232_RV_11	ऋषिः लक्ष्मणानुचरमेव लक्ष्मणमात्रानुगम् तम् राघवम् नेतुम् ऐच्छत्
sp003-002233_RV_11	इति हेतोः असौ नृपः आशिषम् प्रयुयुजे प्रयुक्तवान्
sp003-002234_RV_11	वाहिनीम् सेनाम् न प्रयुयुजे न प्रेषितवान्
sp003-002235_RV_11	हि यस्मात् सा आशीः एव तयोः कुमारयोः रक्षणविधौ क्षमा शक्ता
sp003-002236_RV_11	मातृवर्गेति
sp003-002237_RV_11	मातृवर्गस्य चरणान्स्पृशतः इति मातृवर्गचरणस्पृशौ
sp003-002238_RV_11	कृतमातृवर्गनमस्कारौ इत्यर्थः
sp003-002239_RV_11	स्पृशो अनुदके क्विन् इति क्विन्प्रत्ययः
sp003-002240_RV_11	तौ महौजसः मुनेः पदवीम् प्रपद्य
sp003-002241_RV_11	महौजसः भास्करस्य गतिवशात् मेषादिराशिसङ्क्रान्त्यनुसारात्
sp003-002242_RV_11	प्रवर्तिनौ मधुमाधवाविव चैत्रवैशाखाविव रेजतुः
sp003-002243_RV_11	फणाम् च सप्तानाम् इति वैकल्पिकौ एत्वाभ्यासलोपौ
sp003-002244_RV_11	स्याच्चैत्रे चैत्रिको मधुः इति
sp003-002245_RV_11	वैशाखे माधवो राधः इति च अमरः
sp003-002246_RV_11	वीचीति
sp003-002247_RV_11	वीचिलोलभुजयोः तरङ्गचञ्चलबाह्वोः
sp003-002248_RV_11	इदम् विशेषणम् नदोपमानसिध्यर्थम् वेदितव्यम्
sp003-002249_RV_11	तयोः चपलम् चञ्चलम् अपि गतम् गतिः शैशवाद्धेतोः अशोभत
sp003-002250_RV_11	किमिव
sp003-002251_RV_11	तोयदागमे वर्षासमये
sp003-002252_RV_11	उज्झति उदकमित्युद्ध्यः
sp003-002253_RV_11	भिनत्ति कूलमिति भिद्यः भिद्योद्ध्यौ नदे इति क्यबन्तौ निपातितौ
sp003-002254_RV_11	उद्ध्यभिद्ययोः नदविशेषयोः नामधेयसदृशम् नामानुरूपम् विचेष्टितमिव उदकोज्झनकोलभेदनरूपव्यापारः इव
sp003-002255_RV_11	समयोत्पन्नम् चापलम् अपि शोभते इति भावः
sp003-002256_RV_11	ताविति
sp003-002257_RV_11	मणिकुट्टिमोचितौ मणिबद्धभूमिसञ्चारोचितौ तौ मुनिप्रदिष्टयोः
sp003-002258_RV_11	कौशिकेन उपदिष्टयोः बलातिबलयोः विद्ययोः बलातिबलाख्ययोः मन्त्रयोः प्रभावतः
sp003-002259_RV_11	सामर्थ्यात् मातृपार्श्वपरिवर्तिनौ मातृसमीपवर्तिनौ इव पथि न मम्लतुः
sp003-002260_RV_11	न म्लानौ इत्यर्थः
sp003-002261_RV_11	अत्र रामायणश्लोकः क्षुत्पिपासे न ते राम भविष्येते नरोत्तम
sp003-002262_RV_11	बलामतिबलाम् चैव पठतः पथि राघव
sp003-002263_RV_11	इति
sp003-002264_RV_11	पूर्वेति
sp003-002265_RV_11	वाहनोचितः
sp003-002266_RV_11	सानुजः राघवः
sp003-002267_RV_11	पुराविदः पूर्ववृत्ताभिज्ञस्य पितृसखस्य मुनेः पूर्ववृत्तकथितैः
sp003-002268_RV_11	पुरावृत्तकथाभिः उह्यमानः इव वाहनेन प्राप्यमाणः इव
sp003-002269_RV_11	वहेर्धातोः कर्मणि शानच्
sp003-002270_RV_11	उह्यमानः इत्यत्र दीर्घादिः अपपाठः
sp003-002271_RV_11	दीर्घप्राप्त्यभावात्
sp003-002272_RV_11	पादचारमपि न व्यभावयत् न ज्ञातवान्
sp003-002273_RV_11	ताविति
sp003-002274_RV_11	तौ राघवौ कर्मभूतौ सरांसि कर्तॄणि रसवद्भिः मधुरैः अम्बुभिः सिषेविरे
sp003-002275_RV_11	पतत्त्रिणः पक्षिणः
sp003-002276_RV_11	सुखयन्तीति सुखानि
sp003-002277_RV_11	पचाद्यच्
sp003-002278_RV_11	श्रुतीनाम् सुखानि
sp003-002279_RV_11	तैः कूजितैः
sp003-002280_RV_11	वायवः सुरभिपुष्परेणुभिः जलदाः छायया च
sp003-002281_RV_11	सिषेविरैति सर्वत्र सम्बध्यते
sp003-002282_RV_11	नेति
sp003-002283_RV_11	तपः एषाम् अस्तीति तपस्विनः
sp003-002284_RV_11	तपःसहस्राभ्याम् विनीनी इति विनिप्रत्ययः
sp003-002285_RV_11	लघुना इष्टेन
sp003-002286_RV_11	त्रिष्विष्टेऽल्पे लघुः इत्यमरः
sp003-002287_RV_11	तयोः उभयोः कर्मभूतयोः
sp003-002288_RV_11	दर्शनेन यथा प्रीतिम् आपुः
sp003-002289_RV_11	तथा कमलशोभिनाम् अम्भसाम् दर्शनेन न आपुः
sp003-002290_RV_11	परिश्रमच्छिदाम् शाखिनाम् दर्शनेन च न आपुः
sp003-002291_RV_11	स्थाण्विति
sp003-002292_RV_11	सः आत्तकार्मुकः दशरथस्य अपत्यम् पुमान्दाशरथिः रामः
sp003-002293_RV_11	अत इञ् इति इञ्प्रत्ययः
sp003-002294_RV_11	स्थाणुः हरः
sp003-002295_RV_11	स्थाणुः कीले हरे स्थिरे इति विश्वः
sp003-002296_RV_11	तेन दग्धवपुषः मदनस्य तपोवनम् प्राप्य चारुणा विग्रहेण कायेन
sp003-002297_RV_11	विग्रहः समरे काये इति विश्वः
sp003-002298_RV_11	प्रतिनिधिः प्रतिकृतिः सदृशः अभवत् कर्मणा न पुनः देहेन मदनसुन्दरः इति भावः
sp003-002299_RV_11	ताविति
sp003-002300_RV_11	अत्र रामायणवचनम् आगस्त्यः परमक्रुद्धः ताटकाम् अभिशप्तवान्
sp003-002301_RV_11	पुरुषादी महायक्षी विकृता विकृतानना
sp003-002302_RV_11	इदम् रूपमपाहाय दारुणम् रूपमस्तु ते
sp003-002303_RV_11	इति
sp003-002304_RV_11	तदेतदाह विदितशापयेति
sp003-002305_RV_11	कौशिकात् आख्यातुः आख्यातोपयोगे इति अपादानात्पञ्चमी
sp003-002306_RV_11	विदितशापया सुकेतुसुतया ताडकया खिलीकृते पथि
sp003-002307_RV_11	खिलमप्रहतम् स्थानम् इति हलायुधः
sp003-002308_RV_11	तौ रामलक्ष्मणौ
sp003-002309_RV_11	स्थले निवेशिते अटनी धनुःकोटी याभ्याम् तौ तथोक्तौ
sp003-002310_RV_11	कोटिरस्याटनी इत्यमरः
sp003-002311_RV_11	लीलयैव धनुषी
sp003-002312_RV_11	अधिकृते ज्ये मौर्व्यौ ययोस्ते अधिज्ये
sp003-002313_RV_11	ज्या मौर्वीमातृभूमिषु इति विश्वः
sp003-002314_RV_11	तयो भावः तयोर्भावः तत्ताम् अधिज्यताम् निन्यतुः नीतवन्तौ
sp003-002315_RV_11	नयतिः द्विकर्मकः
sp003-002316_RV_11	ज्येति
sp003-002317_RV_11	अथ तयोः ज्यानिनादम् गृह्णती जानती
sp003-002318_RV_11	शृण्वतीत्यर्थः
sp003-002319_RV_11	बहुलक्षपाछविः कृष्णपक्षरात्रिवर्णा
sp003-002320_RV_11	बहुलः कृष्णपक्षे च इति विश्वः
sp003-002321_RV_11	चले कपाले एव कुण्डले यस्याः सा तथोक्ता ताटका
sp003-002322_RV_11	निबिडा सान्द्रा बलाकिनी बलाकावती
sp003-002323_RV_11	व्रीह्यादिभ्यश्च इति इनिः
sp003-002324_RV_11	कालिका इव घनावली इव
sp003-002325_RV_11	कालिका योगिनीभेदे कार्ष्ण्ये गौर्याम् घनावलौ इति विश्वः
sp003-002326_RV_11	प्रादुरास प्रादुर्बभूव
sp003-002327_RV_11	तीव्रेति
sp003-002328_RV_11	तीव्रवेगेन धुताः कम्पिताः मार्गवृक्षाः यया तथोक्तया
sp003-002329_RV_11	प्रेतचीवराणि वस्ते इति प्रेतचीवरवाः तया प्रेतचीवरवसा
sp003-002330_RV_11	वसतेः आच्छादनार्थात्क्विप्
sp003-002331_RV_11	स्वनेन सिंहनादेन उग्रतया तया ताटकया
sp003-002332_RV_11	पितृकानने श्मशाने उत्था उत्पन्ना
sp003-002333_RV_11	आतश्चोपसर्गे इति उत्पूर्वात्तिष्ठतेः कर्तरि क्तप्रत्ययः
sp003-002334_RV_11	तया वात्यया इव वातसमूहेन इव
sp003-002335_RV_11	पाशादिभ्यो यः इति यः
sp003-002336_RV_11	भरताग्रजः रामः अभ्यभावि अभिभूतः
sp003-002337_RV_11	कर्मणि लुङ्
sp003-002338_RV_11	तीव्रवेगा इत्यादिविशेषणानि वात्यायामपि योज्यानि
sp003-002339_RV_11	उद्यतेति
sp003-002340_RV_11	उद्यता उन्नमिता एकः भुजः एव यष्टिः यस्यास्ताम्
sp003-002341_RV_11	आयतीम् आयान्तीम्
sp003-002342_RV_11	इणो धातोः शतरि उगितश्च इति ङीप्
sp003-002343_RV_11	श्रोणिलम्बिनी पुरुषाणाम् आ पुरुषाणाम् अन्त्राण्येव मेखला यस्याः ताम्
sp003-002344_RV_11	इति विशेषणद्वयेनापि आततायित्वम् सूचितम्
sp003-002345_RV_11	अतएव गाम् अतएव ताम् विलोक्य राघवः वनितावधे स्त्रीवधनिमित्ते घृणाम् जुगुप्साम् करुणाम् वा
sp003-002346_RV_11	जुगुप्साकरुणे घृणे इत्यमरः
sp003-002347_RV_11	पत्रिणा इषुणा सह
sp003-002348_RV_11	पत्री रोप इषुर्द्वयोः इत्यमरः
sp003-002349_RV_11	मुमोच मुक्तवान्
sp003-002350_RV_11	आततायिवधे मनुः आततायिनमायान्तम् हन्यादेवाविचारयन्
sp003-002351_RV_11	जिघांसन्तम् जिघांसीयात् न तेन ब्रह्महा भवेत्
sp003-002352_RV_11	नाततायिवधे दोषो हन्तुर्भवति कश्चन
sp003-002353_RV_11	इति
sp003-002354_RV_11	यदिति
sp003-002355_RV_11	सः रामसायकः शिलावत् घने सान्द्रे ताडकोरसि यद्विवरम् रन्ध्रम् चकार तद्विवरम् रक्षसाम् अप्रविष्टविषयस्य
sp003-002356_RV_11	अप्रविष्टरक्षोदेशस्य इत्यर्थः
sp003-002357_RV_11	सापेक्षत्वेऽपि गमकत्वात्समासः
sp003-002358_RV_11	विषयः स्यादिन्द्रियार्थे देशे जनपदे च जनपदेऽपि च इति विश्वः
sp003-002359_RV_11	अन्तकस्य यमस्य द्वारताम् अगमत्
sp003-002360_RV_11	इयम् प्रथमा रक्षोमृतिः इति भावः
sp003-002361_RV_11	बाणेति
sp003-002362_RV_11	बाणभिन्नहृदया निपेतुषी निपतिता सती
sp003-002363_RV_11	क्वसुश्च इति क्वसुप्रत्ययः
sp003-002364_RV_11	उगितश्च इति ङीप्
sp003-002365_RV_11	सा केवलाम् एकाम्
sp003-002366_RV_11	निर्णीते केवलमिति त्रिलिङ्गम् त्वेककृत्स्नयोः इत्यमरः
sp003-002367_RV_11	स्वकाननभुवम् न व्यकम्पयत्
sp003-002368_RV_11	किन्तु विष्टपत्रयस्य लोकत्रयस्य पराजयेन स्थिराम् रावणश्रियमपि व्यकम्पयत्
sp003-002369_RV_11	ताटकावधश्रवणेन रावणस्यापि भयम् उत्पन्नम् इति भावः
sp003-002370_RV_11	अत्र ताटकायाः अभिसारिकायाः समाधिः अभिधीयते
sp003-002371_RV_11	रामेति
sp003-002372_RV_11	सा
sp003-002373_RV_11	निशासु चरतीति निशाचरी राक्षसी
sp003-002374_RV_11	अभिसारिका च
sp003-002375_RV_11	दुःसहेन सोढुम् अशक्येन
sp003-002376_RV_11	रामः एव मन्मथः
sp003-002377_RV_11	अन्यत्र अभिरामः मन्मथः
sp003-002378_RV_11	तस्य शरेण हृदये उरसि मनसि च
sp003-002379_RV_11	हृदयम् मनउरसोः इति विश्वः
sp003-002380_RV_11	ताडिता विद्धाङ्गी गन्धवत् दुर्गन्धि यद्रुधिरम् असृक् तदेव चन्दनम् तेन उक्षिता लिप्ता
sp003-002381_RV_11	अपरत्र गन्धवती सुगन्धिनी ये रुधिरचन्दने कुङ्कुमचन्दने ताभ्याम् उक्षिता
sp003-002382_RV_11	यद्वा गन्धवत् रुधिरम् इव चन्दनम् हरिचन्दनम् इत्यर्थः
sp003-002383_RV_11	रुधिरम् कुङ्कुमासृजोः इत्युभयत्रापि विश्वः
sp003-002384_RV_11	जीवितेशस्य अन्तकस्य प्राणेश्वरस्य च वसतिम् जगाम
sp003-002385_RV_11	नैरृतेति
sp003-002386_RV_11	अथ अनन्तरम् ताटकान्तकः रामः
sp003-002387_RV_11	अवदानम् पराक्रमः
sp003-002388_RV_11	पराक्रमोऽवदानम् स्यात् इति भागुरिः
sp003-002389_RV_11	तेन तोषितात् मुनेः
sp003-002390_RV_11	नैरृतान् राक्षसान्हन्तीति नैरृतघ्नम्
sp003-002391_RV_11	अमनुष्यकर्तृके च इति थक्
sp003-002392_RV_11	मन्त्रवत् मन्त्रयुक्तम् अस्त्रम्
sp003-002393_RV_11	सूर्यकान्तः मणिविशेषः भास्करात् इन्धनानि निपातयतीति इन्धननिपाति काष्ठदाहकम् ज्योतिरिव
sp003-002394_RV_11	प्रापत्प्राप्तवान्
sp003-002395_RV_11	वामनेति
sp003-002396_RV_11	ततः परम् राघवः
sp003-002397_RV_11	ऋषेः कौशिकात् आख्यातुः श्रुतम् पावनम् शोधनम् वामनस्य
sp003-002398_RV_11	स्वपूर्वावतारविशेषस्य आश्रमपदम् उपेयिवान् उपगतः सन्
sp003-002399_RV_11	उपेयिवान् अनाश्वान् अनूचानश्च इति निपातः
sp003-002400_RV_11	प्रथमजन्मचेष्टितानि रामवामनयोः ऐक्यात् स्मृतियोग्यान्यपि
sp003-002401_RV_11	रामस्य अज्ञातावतारत्वेन संस्कारदौर्बल्यात् अस्मरन्नपि
sp003-002402_RV_11	उन्मनाः उत्सुकः बभूव
sp003-002403_RV_11	आससादेति
sp003-002404_RV_11	ततः मुनिः
sp003-002405_RV_11	शिष्यवर्गेण परिकल्पिता सज्जिता अर्हणा पूजासामग्री यस्मिंस्तत्तथोक्तम्
sp003-002406_RV_11	बद्धाः पल्लवपुटाः एव अञ्जलयः यैः ते तथाभूताः द्रुमाः यस्मिंस्तत्तथोक्तम्
sp003-002407_RV_11	दर्शनेन मुनिदर्शनेन उन्मुखाः मृगाः यस्मिन् तत्
sp003-002408_RV_11	आत्मनः तपोवनम् आससाद
sp003-002409_RV_11	एतेन विशेषणत्रयेण अतिथिपूजासत्कारताच्छील्य विनय शान्तयः सूचिताः
sp003-002410_RV_11	तत्रेति
sp003-002411_RV_11	तत्र तपोवने दशरथात्मजौ दीक्षितम् दीक्षासंस्कृतम् ऋषिम् शरैः विघ्नतः विघ्नेभ्यः
sp003-002412_RV_11	क्रमेण पर्यायेण रात्रिदिवसयोः उदितौ शशिदिवाकरौ रश्मिभिः अन्धतमसात् गाढध्वान्तात्
sp003-002413_RV_11	ध्वान्ते गाढेऽन्धतमसम् इत्यमरः
sp003-002414_RV_11	अवसमन्धेभ्यस्तमसः इति समासान्तः अच्प्रत्ययः
sp003-002415_RV_11	लोकमिव
sp003-002416_RV_11	ररक्षतुः
sp003-002417_RV_11	रक्षणप्रवृत्तौ अभूताम् इत्यर्थः
sp003-002418_RV_11	वीक्ष्येति
sp003-002419_RV_11	अथ बन्धुजीवपृथुभिः बन्धुजीवककुसुमस्थूलैः
sp003-002420_RV_11	रक्तकस्तु बन्धूको बन्धुजीवकः इत्यमरः
sp003-002421_RV_11	रक्तबिन्दुभिः प्रदूषिताम् उपहताम् वेदिम् वीक्ष्य
sp003-002422_RV_11	अपोढकर्मणाम् त्यक्तव्यापाराणाम्
sp003-002423_RV_11	च्युताः विकङ्कतस्रुचः येभ्यः तेषाम् ऋत्विजाम् याजकानाम् सम्भ्रमः अभवत्
sp003-002424_RV_11	विकङ्कतग्रहणम् खदिराद्युपलक्षणम्
sp003-002425_RV_11	स्रुवादीनाम् खदिरादिप्रकृतिकत्वात्
sp003-002426_RV_11	स्रुगादिपात्रस्यैव विकङ्कतप्रकृतिकत्वात्
sp003-002427_RV_11	विकङ्कतः स्रुवावृक्षः इत्यमरः
sp003-002428_RV_11	यद्वा स्रुङ्मात्रस्य विकङ्कतप्रकृतिकत्वम् अस्तु
sp003-002429_RV_11	उभयत्रापि शास्त्रसम्भवात्
sp003-002430_RV_11	यथाह भगवान् आपस्तम्बः खादिरः स्रुवः पर्णमयी जुहूर्वैकङ्कतीः स्रुचो वा इति
sp003-002431_RV_11	उन्मुख इति
sp003-002432_RV_11	सपदि लक्ष्मणाग्रजः रामः बाणम् आश्रयमुखातत् तूणीरमुखात् समुद्धरन्
sp003-002433_RV_11	उन्मुखः ऊर्ध्वमुखः अम्बरे
sp003-002434_RV_11	गृध्रपक्षपवनैः ईरिताः कम्पिताः ध्वजाः यस्य तत्तथोक्तम्
sp003-002435_RV_11	रक्षसाम् दुर्निमित्तसूचनमेतत्
sp003-002436_RV_11	तदुक्तम् शकुनार्णवे आसन्नमृत्योर्निकटे चरन्ति गृध्रादयः मूर्ध्नि गृहोर्ध्वभागे इति
sp003-002437_RV_11	रक्षसाम् बलम् अपश्यत्
sp003-002438_RV_11	तत्रेति
sp003-002439_RV_11	सः रामः तत्र रक्षसाम् बले यौ मखद्विषाम् अधिपती तौ सुबाहुमारीचौ शरव्यम् लक्ष्यम् अकरोत्
sp003-002440_RV_11	वेध्यम् लक्ष्यम् शरव्यम् च इति हलायुधः
sp003-002441_RV_11	इतरान् न अकरोत्
sp003-002442_RV_11	तथाहि
sp003-002443_RV_11	महोरगविसर्पिविक्रमः गरुडः गरुत्मान् राजिलेषु जलव्यालेषु प्रवर्तते किम्
sp003-002444_RV_11	म प्रवर्तते इत्यर्थः
sp003-002445_RV_11	अलगर्दो जलव्यालः समौ राजिलडुण्डुभौ इत्यमरः
sp003-002446_RV_11	स इति
sp003-002447_RV_11	अस्त्रकोविदः अस्त्रज्ञः सः रामः उग्रजवम् उत्कटजवम् वायुदैवतम्
sp003-002448_RV_11	वायुः देवता यस्य तत् वायव्यम् अस्त्रम् धनुषि सन्दधे संहितवान्
sp003-002449_RV_11	कर्तरि लिट्
sp003-002450_RV_11	तेन अस्त्रेण शैलवत् गुरुम् अपि ताटकासुतम् मारीचम्
sp003-002451_RV_11	पाण्डुपत्रमिव
sp003-002452_RV_11	परिणतपत्रमिव इत्यर्थः
sp003-002453_RV_11	अपातयत् पातितवान्
sp003-002454_RV_11	य इति
sp003-002455_RV_11	सुबाहुरिति यः अपरः राक्षमसः तत्र तत्र मायया शम्बरविद्यया विससर्प सञ्चचार
sp003-002456_RV_11	क्षुरप्रैः शकलीकृतम् खण्डीकृतम् तम् सुबाहुम् कृती कुशलः रामः
sp003-002457_RV_11	कृती च कुशलः समौ इत्यमरः
sp003-002458_RV_11	आश्रमाद्बहिः पत्रिणाम् पक्षिणाम्
sp003-002459_RV_11	पत्रिणौ शरपक्षिणौ इत्यमरः
sp003-002460_RV_11	व्यभजत्
sp003-002461_RV_11	विभज्य दत्तवान् इत्यर्थः
sp003-002462_RV_11	इतीति
sp003-002463_RV_11	इति अपास्तमखविघ्नयोः तयोः राघवयोः
sp003-002464_RV_11	संयुगे रणे साधुः सांयुगी नः तम्
sp003-002465_RV_11	प्रतिजनादिभ्यः खञ् इति खञ्प्रत्ययः
sp003-002466_RV_11	सांयुगीनो रणे साधुः इत्यमरः
sp003-002467_RV_11	विक्रमम् अभिनन्द्य ऋत्विजः याचकाः
sp003-002468_RV_11	वाचि यतः वाग्यतः मौनी तस्य कुलपतेः मुनिकुलेश्वरस्य क्रियाः क्रतुक्रियाः यथाक्रमम् निरवर्तयन् निष्पादितवन्तः
sp003-002469_RV_11	ताविति
sp003-002470_RV_11	अवभृथे दीक्षान्ते आप्लुतः स्नातः मुनिः
sp003-002471_RV_11	दीक्षान्तोऽवभृथो यज्ञे इत्यमरः
sp003-002472_RV_11	प्रणामेन चलकाकपक्षकौ चञ्चलचूडौ तौ भ्रातरौ आशिषाम्
sp003-002473_RV_11	अनुपदम् अन्वक् दर्भपाटिततलेन कुशक्षतान्तःप्रदेशेन
sp003-002474_RV_11	पवित्रेण इत्यर्थः
sp003-002475_RV_11	पाणिना समस्पृशत् संस्पृष्टवान्
sp003-002476_RV_11	सन्तोषादिति भावः
sp003-002477_RV_11	तमिति
sp003-002478_RV_11	सम्भृतक्रतुः सङ्कल्पितसम्भारः मिथिलायाम् भवः मैथिलः जनकः तम् विश्वामित्रम् न्यमन्त्रयत् आहूतवान्
sp003-002479_RV_11	वशी सः मुनिः मिथिलाम् जनकनगरीम् व्रजन् तस्य जनकस्य यद्धनुः
sp003-002480_RV_11	तच्छ्रवणजम् कुतूहलम् बिभ्रतौ राघवावपि निनाय नीतवान्
sp003-002481_RV_11	तैरिति
sp003-002482_RV_11	गताध्वभिः तैः त्रिभिः सायम् शिवेषु रम्येषु आश्रमतरुषु वसतिः स्थानम् अगृह्यत
sp003-002483_RV_11	येषु आश्रमतरुषु दीर्घतपसः गौतमस्य परिग्रहः पत्नी
sp003-002484_RV_11	पत्नीपरिजनादानमूलशापाः परिग्रहाः इत्यमरः
sp003-002485_RV_11	अहल्या इति यावत्
sp003-002486_RV_11	वासवस्य इन्द्रस्य क्षणकलत्रताम् ययौ
sp003-002487_RV_11	प्रत्यपद्यतेति
sp003-002488_RV_11	शिलामयी भर्तृशापात् शिलात्वम् प्राप्ता गौतमवधूः अहल्या चारु स्वम् वपुः
sp003-002489_RV_11	चिराय पुनः प्रत्यपद्यत प्राप्तवती यत् सः किल्बिषच्छिदाम् पापहारिणाम्
sp003-002490_RV_11	पापम् किल्बिषकल्मषम् इत्यमरः
sp003-002491_RV_11	रामपादरजसाम् अनुग्रहः किल प्रसादः किलेति श्रूयते
sp003-002492_RV_11	राघवेति
sp003-002493_RV_11	राघवाभ्याम् अन्वितम् युक्तम् उपस्थितम् आगतम् तम् मुनिम् जनकः जनेश्वरः निशम्य
sp003-002494_RV_11	अर्थकामाभ्याम् सहितम् देहबद्धम् बुद्धदेहम्
sp003-002495_RV_11	मूर्तिमन्तम् इत्यर्थः
sp003-002496_RV_11	वाहिताग्न्यादित्वात्साधुः
sp003-002497_RV_11	धर्ममिव
sp003-002498_RV_11	सपर्यया अभ्यगात् प्रत्युद्गतवान्
sp003-002499_RV_11	ताविति
sp003-002500_RV_11	दिवः सुरवर्त्मनः आकाशात्
sp003-002501_RV_11	द्यौः स्वर्गसुरवर्त्मनोः इति विश्वः
sp003-002502_RV_11	गाम् भुवम् गतौ
sp003-002503_RV_11	स्वर्ग इषु पशुवाक् वज्र दिङ्गेत्रघृणिभूजले
sp003-002504_RV_11	लक्ष्यदृष्ट्या स्त्रिया पुंसि गौः इत्यमरः
sp003-002505_RV_11	पुनर्वसू इव तन्नामकनक्षत्राधिदेवते इव स्थितौ
sp003-002506_RV_11	तौ राघवौ विलोचनैः पिबताम्
sp003-002507_RV_11	अत्यास्थया पश्यताम् इत्यर्थः
sp003-002508_RV_11	विदेहनगरी मिथिला
sp003-002509_RV_11	तन्निवासिनाम् मनः कर्तृ पक्ष्मपातम् निमेषमपि तद्दर्शनप्रतिबन्धकत्वात् वञ्चनाम् विडम्बनाम् मन्यते स्म मेने
sp003-002510_RV_11	लट् स्मे इति भूतार्थे लट्
sp003-002511_RV_11	यूपवतीति
sp003-002512_RV_11	यूपवति क्रियाविधौ कर्मानुष्ठाने
sp003-002513_RV_11	क्रतौ इत्यर्थः
sp003-002514_RV_11	अवसिते समाप्ते सति कालवित् अवसरज्ञः कुशिकवंशवर्धनः सः मुनी रामम्
sp003-002515_RV_11	अस्यते अनेन इत्यसनम्
sp003-002516_RV_11	इषूणाम् असनम् इष्वसनम् चापम्
sp003-002517_RV_11	तस्य दर्शने उत्सुकम् मैथिलाय जनकाय कथयाम्बभूव कथितवान्
sp003-002518_RV_11	तस्येति
sp003-002519_RV_11	पार्थिवः जनकः
sp003-002520_RV_11	प्रथितवंशे जन्म यस्य तस्य तथोक्तस्य
sp003-002521_RV_11	एतेन वरसम्पत्तिः उक्ता
sp003-002522_RV_11	शिशोः तस्य रामस्य ललितम् कोमलम् वपुः वीक्ष्य
sp003-002523_RV_11	स्वम् स्वकीयम् दुरानमम् आनमयितुम् अशक्यम्
sp003-002524_RV_11	नमेः ण्यन्तात् खल्
sp003-002525_RV_11	धनुः विचिन्त्य च दुहितृशुल्कम् कन्यामूल्यम् जामातृदेयम्
sp003-002526_RV_11	शुल्कम् घट्टादिदेये स्यात् जामातुर्बन्धकेऽपि च इति विश्वः
sp003-002527_RV_11	तस्य धनुर्भङ्गरूपस्य संस्थया स्थित्या
sp003-002528_RV_11	संस्था स्थितौ शरे नाशेः इति विश्वः
sp003-002529_RV_11	पीडितः बाधितः
sp003-002530_RV_11	शिशुना रामेण दुष्करमिति दुःखितः इति भावः
sp003-002531_RV_11	अब्रवीदिति
sp003-002532_RV_11	अब्रवीच्च
sp003-002533_RV_11	मुनिम् इति शेषः
sp003-002534_RV_11	किमिति
sp003-002535_RV_11	हे भगवन् मुने बृहत् बृहद्भिः मतङ्गजैः महागजैरपि दुष्करम् यत्कर्म तत्र कर्मणि कलभस्य बालगजस्य
sp003-002536_RV_11	कलभः करिशावकः इत्यमरः
sp003-002537_RV_11	मोघवृत्ति व्यर्थव्यापारम् चेष्टितम् साहसम् अनुमन्तुम् अहम् न उत्सहे
sp003-002538_RV_11	ह्रेपिता इति
sp003-002539_RV_11	हे तात तेन धनुषा बहवः धनुर्भृतः नरेश्वराः ह्रेपिताः ह्रियम् प्रापिताः हि
sp003-002540_RV_11	जिह्रेतेः धातोः ण्यन्तात्कर्मणि क्तः
sp003-002541_RV_11	अर्तिह्रि इत्यादिना पुगागमः
sp003-002542_RV_11	ते नरेश्वराः ज्यानिघातैः कठिनत्वचः स्वान् भुजान् धिगिति विधूय अवमत्या प्रतस्थिरे प्रस्थिताः
sp003-002543_RV_11	प्रत्युवाचेति
sp003-002544_RV_11	ऋषिः तम् प्रत्युवाच
sp003-002545_RV_11	किमिति
sp003-002546_RV_11	अयम् रामः सारतः बलेन निशम्यताम् श्रूयताम्
sp003-002547_RV_11	अथवा गिरा सारवर्णनया कृतम् अलम्
sp003-002548_RV_11	गीर्नवक्तव्या इत्यर्थः
sp003-002549_RV_11	युगपर्याप्तयोः कृतम् इत्यमरः
sp003-002550_RV_11	अव्ययम् च एतत्
sp003-002551_RV_11	कृतम् निवारणनिषेधयोः इति गणव्याख्याने
sp003-002552_RV_11	गिरा इति करणे तृतीया
sp003-002553_RV_11	निषेधक्रियाम् प्रति करणत्वात्
sp003-002554_RV_11	किन्तु अशनिः वज्रः गिरौ इव
sp003-002555_RV_11	चापे धनुषि एव भवतः तव व्यक्तशक्तिः दृष्टसारः भविष्यति
sp003-002556_RV_11	एवमिति
sp003-002557_RV_11	एवम् आप्तस्य मुनेः वचनात् सः जनकः काकपक्षकधरे बालेऽपि राघवे पुरुषस्य कर्म पौरुषम् पराक्रमम्
sp003-002558_RV_11	हायनान्तयुवादिभ्यो अण् इति युवादित्वात् अण्
sp003-002559_RV_11	पौरुषम् पुरुषस्योक्तम् भावे कर्मणि तेजसि इति विश्वः
sp003-002560_RV_11	त्रिदशगोपः इन्द्रगोपकीटः प्रमाणम् अस्य त्रिदशगोपमात्रः
sp003-002561_RV_11	प्रमाणे द्वयसच् इत्यादिना मात्रच्प्रत्ययः
sp003-002562_RV_11	ततः स्वार्थे कप्रत्ययः
sp003-002563_RV_11	तस्मिन् कृष्णवर्त्मनि वह्नौ दाहशक्तिम् इव
sp003-002564_RV_11	श्रद्दधे विश्वस्तवान्
sp003-002565_RV_11	व्यादिदेशेति
sp003-002566_RV_11	अथ मैथिलः पार्श्वगान् पुरुषान् कार्मुकाभिहरणाय कार्मुकम् आनेतुम्
sp003-002567_RV_11	तुमर्थाच्च इति चतुर्थी
sp003-002568_RV_11	सहस्रलोचनः इन्द्रः तैजसस्य तेजोमयस्य धनुषः प्रवृत्तये
sp003-002569_RV_11	आविर्भावाय तोयदान् मेघान् इव गणशः गणान्
sp003-002570_RV_11	सङ्ख्यैकवचनाच्च वीप्सायाम् इति शस्प्रत्ययः
sp003-002571_RV_11	व्यादिदेश प्रजिघाय
sp003-002572_RV_11	तदिति
sp003-002573_RV_11	दाशरथिः रामः प्रसुप्तभुजगेन्द्रः इव भीषणम् भयङ्करम् तद्धनुः वीक्ष्य आददे जग्राह
sp003-002574_RV_11	वृषः ध्वजः चिह्नम् यस्य सः शिवः येन धनुषा
sp003-002575_RV_11	क्रतुरेव मृगः
sp003-002576_RV_11	विद्रुतम् पलायितम् क्रतुम् मृगम् अनुसारि क्रतु मृगम् अनुसरति
sp003-002577_RV_11	ताच्छील्ये णिनिः
sp003-002578_RV_11	तम् विद्रुतक्रतुमृगानुसारिणम् बाणम् असृजत् मुमोच
sp003-002579_RV_11	आततेति
sp003-002580_RV_11	सः रामः संसदा सभया विस्मित् विस्मयेन स्तिमिते नेत्रे यस्मिन्कर्मणि तद्यथा स्यात् तथा ईक्षितः सन्
sp003-002581_RV_11	शैलस्येव सारः यस्य तच्छैलसारम् अपि धनुः
sp003-002582_RV_11	स्मरः पेशलम् कोमलम् पुष्पचापमिव
sp003-002583_RV_11	नातियत्नतः नातियत्नात्
sp003-002584_RV_11	नञर्थस्य नशब्दस्य सुप्सुपा इति समासः
sp003-002585_RV_11	आततज्यम् अधिज्यम् अकरोत्
sp003-002586_RV_11	भज्यमानमिति
sp003-002587_RV_11	तेन रामेण अतिमात्रकर्षणात् भज्यमानम् अतएव वज्रपरुषस्वनम्
sp003-002588_RV_11	वज्रमिव परुषः स्वनः यस्य तत्
sp003-002589_RV_11	धनुः कर्तृ
sp003-002590_RV_11	दृढमन्यवे दृढक्रोधाय
sp003-002591_RV_11	मन्युः क्रोधे क्रतौ दैन्ये इति विश्वः
sp003-002592_RV_11	भार्गवाय क्षत्रम् क्षत्रकुलम् पुनः उद्यतम् इति न्यवेदयत् इव ज्ञापयामास इव
sp003-002593_RV_11	दृष्टसारमिति
sp003-002594_RV_11	अथ मैथिलः जनकः रुद्रकार्मुके दृष्टः सारः स्थिरांशः यस्य तत् दृष्टसारम्
sp003-002595_RV_11	सारो बले स्थिरांशे च इत्यमरः
sp003-002596_RV_11	वीर्यमेव शुल्कम्
sp003-002597_RV_11	धनुर्भङ्गरूपम् इत्यर्थः
sp003-002598_RV_11	अभिनन्द्य राघवाय रामाय अयोनिजाम् देवयजनसम्भवाम् तनयाम् सीताम्
sp003-002599_RV_11	रूपिणीम् श्रियम इव साक्षाल्लक्ष्मीमिव न्यवेदयत् अर्पितवान्
sp003-002600_RV_11	वाचा इति शेषः
sp003-002601_RV_11	उक्तमेवार्थम् सोपस्कारमाह
sp003-002602_RV_11	मैथिल इति
sp003-002603_RV_11	सत्यसङ्गरः सत्यप्रतिज्ञः
sp003-002604_RV_11	अथ प्रतिज्ञा आज् संवित् आपत्सु सङ्गरः इत्यमरः
sp003-002605_RV_11	मैथिलः राघवाय अयोनिजाम् तनयाम् द्युतिमतः तेजस्विनः तपोनिधेः कोशिकस्य सन्निधौ
sp003-002606_RV_11	अग्निः साक्षी यस्य सः अग्निसाक्षिकः
sp003-002607_RV_11	शेषाद्विभाषा इति कप्प्रत्ययः
sp003-002608_RV_11	सः इव
sp003-002609_RV_11	सपदि अतिसृष्टवान् दत्तवान्
sp003-002610_RV_11	प्राहिणोदिति
sp003-002611_RV_11	महाद्युतिः जनकः महितम् पूजितम् पुरोधसम् पुरोहितम् कोसलाधिपतये दशरथाय प्राहिणोत् प्रहितवांश्च
sp003-002612_RV_11	किमिति
sp003-002613_RV_11	निमिः नाम जनकानाम् पूर्वजः कश्चित्
sp003-002614_RV_11	इदम् निमेः कुलम् दुहितुः सीतायाः परिग्रहात् स्नुषात्वेन स्वीकरणाद्धेतोः
sp003-002615_RV_11	भृत्यस्य भावः भृत्यत्वम्
sp003-002616_RV_11	सः अस्य अस्तीति भृत्यभावि दिश्यताम् अनुमन्यताम् इति
sp003-002617_RV_11	अन्वियेषेति
sp003-002618_RV_11	सः दशरथश्च सदृशीम् अनुरूपाम् स्नुषाम् अन्वियेष
sp003-002619_RV_11	रामविवाहम् आचकाङ्क्ष इत्यर्थः
sp003-002620_RV_11	अनुकूलवाक् स्नुषासिद्धिरूपानुकूलार्थवादी द्विजः जनकपुरोधाश्च एनम् दशरथम् प्राप
sp003-002621_RV_11	तथाहि
sp003-002622_RV_11	कल्पवृक्षफलस्य यः धर्मः सद्यःपाकरूपः सः अस्य अस्तीति कल्पवृक्षफलधर्मि
sp003-002623_RV_11	अतः सुकृताम् पुण्यकारिणाम् काङ्क्षितम् मनोरथः सद्यः एव पच्यते हि
sp003-002624_RV_11	कर्मकर्तरि लट्
sp003-002625_RV_11	स्वयमेव पक्वम् भवतीत्यर्थः
sp003-002626_RV_11	कर्मवत्कर्मणा तुल्यक्रियः इति कर्मवद्भावात् भावकर्मणोः इत्यात्मनेपदम्
sp003-002627_RV_11	तस्येति
sp003-002628_RV_11	बलभित्सखः इन्द्रसहचरः वशी स्वाधीनतावान्
sp003-002629_RV_11	वश आयत्ततायाम् च इति विश्वः
sp003-002630_RV_11	कल्पितपुरस्क्रियाविधेः कृतपूजाविधेः तस्य अग्रजन्मनः
sp003-002631_RV_11	द्विजस्य वचनम् जनकेन सन्दिष्टम् शुश्रुवान् श्रुतवान्
sp003-002632_RV_11	शृणोतेः क्वसुः
sp003-002633_RV_11	सैन्यरेणुमुषितार्कदीधितिः सन् उच्चचाल प्रतस्थे
sp003-002634_RV_11	आससादेति
sp003-002635_RV_11	सः दशरथः बलैः सैन्यैः पीडितोपवनपादपाम् मिथिलाम् वेष्टयन् परिघीकुर्वन्
sp003-002636_RV_11	आससाद
sp003-002637_RV_11	सा पुरी
sp003-002638_RV_11	स्त्री युवतिः आयतम् अतिप्रसक्तम् कान्तपरिभोगम्
sp003-002639_RV_11	प्रियसम्भोगम् इव प्रीत्या रोधम् प्रीतिरोधम् असहिष्ट सोढवती
sp003-002640_RV_11	द्वेषरोधम् तु न सहते इति भावः
sp003-002641_RV_11	ताविति
sp003-002642_RV_11	समये स्थितौ आचारनिष्ठौ
sp003-002643_RV_11	समयाश्चपथाचार कालसिद्धान्तसंविदः इत्यमरः
sp003-002644_RV_11	वर्णवासवौ उपमानम् ययोस्तौ तथोक्तौ
sp003-002645_RV_11	तावुभौ भूपती जनकदशरथौ समेत्य
sp003-002646_RV_11	स्वप्रभावसदृशीम् आत्ममहिमानुरूपाम् कन्यकानाम् सीतादीनाम् तनयानाम् रामादीनाम् च
sp003-002647_RV_11	कौतुकक्रियाम् विवाहोत्सवम् वितेनतुः विस्तृतवन्तौ
sp003-002648_RV_11	तनोतेर्लिट्
sp003-002649_RV_11	पार्थिवीमिति
sp003-002650_RV_11	उद्वहतीति उद्वहः
sp003-002651_RV_11	पचाद्यच्
sp003-002652_RV_11	रघूणाम् उद्वहः रघूद्वहः रामः
sp003-002653_RV_11	पृथिव्याः अपत्यम् स्त्री पार्थिवी
sp003-002654_RV_11	तस्यापत्यम् इति अण् टिड्ढाणै इत्यादिना ङीप्
sp003-002655_RV_11	ताम् सीताम् उदवहत् परिणीतवान्
sp003-002656_RV_11	अथ लक्ष्मणः तस्याः सीतायाः अनुजाम् जनकस्य औरसीम् ऊर्मिलाम् उदवहत्
sp003-002657_RV_11	यौ वरौजसौ तयोः रामलक्ष्मणयोः अवरजौ अनुजातौ भरतशत्रुघ्नौ तौ सुमध्यमे
sp003-002658_RV_11	कुशध्वजस्य जनकानुजस्य सुते कन्यके माण्डवीम् श्रुतकीर्तिम् च उदवहताम्
sp003-002659_RV_11	नात्र व्युत्क्रम विवाहदोषः भिन्नोदरत्वात्
sp003-002660_RV_11	तदुक्तम् पितृव्यपुत्रे सापत्न्ये परनारीसुतेषु च
sp003-002661_RV_11	विवाहाधानयज्ञादौ परिवेत्राद्यदूषणम्
sp003-002662_RV_11	इति
sp003-002663_RV_11	त इति
sp003-002664_RV_11	ते ते चतुर्थसहिताः त्रयः
sp003-002665_RV_11	चत्वारः इत्यर्थः
sp003-002666_RV_11	वृत्तानुसारात् एवमुक्तम्
sp003-002667_RV_11	सूनवः नववधूपरिग्रहाः सिद्धिमन्तः फलसिद्धियुक्ताः तस्य भूपतेः दशरथस्य
sp003-002668_RV_11	सामदानविधिभेदनिग्रहाः चत्वारः उपायाः इव बभुः
sp003-002669_RV_11	विधीयते इति विधिः
sp003-002670_RV_11	दानमेव विधिः
sp003-002671_RV_11	निग्रहः दण्डः
sp003-002672_RV_11	सूनूनाम् उपायैः वधूनाम् सिद्धिभिश्च औपम्यम् इति अनुसन्धेयम्
sp003-002673_RV_11	ता इति
sp003-002674_RV_11	ताः नराधिपसुताः जनककन्यकाः नृपात्मजैः दशरथपुत्रैः कृतार्थताम्
sp003-002675_RV_11	कुलाशीलवयोरूपादिसाफल्यम् अगमन्
sp003-002676_RV_11	ते च ताभिः तथा
sp003-002677_RV_11	किञ्च सः वराणाम् वधूनाम् च समागमः
sp003-002678_RV_11	प्रत्ययानाम् प्रकृतीनाम् च योगः इव
sp003-002679_RV_11	सन्निभातीति सन्निभः
sp003-002680_RV_11	अभवत्
sp003-002681_RV_11	पचाद्यच्
sp003-002682_RV_11	प्रत्ययाः सनादयः येभ्यः विधीयन्ते ताः प्रकृतयः
sp003-002683_RV_11	यथा प्रकृतिप्रत्यययोः सहैकार्थसाधनत्वम् तद्वत् अत्रापीति भावः
sp003-002684_RV_11	एवमिति
sp003-002685_RV_11	एवम् आत्तरतिः अनुरागवान् सः दशरथः तान् चतुरोऽपि
sp003-002686_RV_11	आत्मसम्भवान् पुत्रान् तत्र मिथिलायाम् निवेश्य विवाह्य
sp003-002687_RV_11	निवेशः शिबिरोद्वाहविन्यासेषु प्रकीर्तितः इति विश्वः
sp003-002688_RV_11	त्रिषु अध्वसु प्रयाणेषु सत्सु विसृष्टमैथिलः सन्
sp003-002689_RV_11	स्वाम् पुरीम् न्यवर्तत
sp003-002690_RV_11	उद्देशक्रियापेक्षया कर्मत्वम् पुर्याः
sp003-002691_RV_11	तस्येति
sp003-002692_RV_11	जातु कदाचित् वर्त्मसु ध्वजाः एव तरवः तान्प्रमन्थन्ति ये ते
sp003-002693_RV_11	ध्वजतरुप्रमाथिनः प्रतीपगाः प्रतिकूलगामिनः मरुतः
sp003-002694_RV_11	उत्तटाः नदीरयाः स्थलीम् अकृत्रिमभूमिम् इव
sp003-002695_RV_11	जानपदकुण्ड इत्यादिना ङीप्
sp003-002696_RV_11	तस्य वरूथिनीम् सेनाम् भृशतया भृशम् चिक्लिशुः क्लिश्यन्ति स्म
sp003-002697_RV_11	लक्ष्यत इति
sp003-002698_RV_11	तदनन्तरम् प्रतीपपवनानन्तरम् बद्धम् भीमम् परिवेषस्य परिधेः मण्डलम् यस्य सः
sp003-002699_RV_11	परिवेषस्तु परिधिः उपसूर्यकमण्डले इत्यमरः
sp003-002700_RV_11	रविः
sp003-002701_RV_11	वैनतेयशमितस्य गरुडहतस्य भोगिनः सर्पस्य भोगेन कायेन
sp003-002702_RV_11	भोगः सुखे स्त्र्यादिभृतौ अहेश्च फणकाययोः इत्यमरः
sp003-002703_RV_11	वेष्टितः च्युतः शिरोभ्रष्टः मणिरिव लक्ष्यते स्म
sp003-002704_RV_11	श्येनेति
sp003-002705_RV_11	श्येनपक्षाः एव परिधूसराः अलकाः यासाम् ताः तथोक्ताः
sp003-002706_RV_11	सान्ध्यमेघाः एव रुधिरार्द्राणि वासांसि यासाम् ताः तथोक्ताः
sp003-002707_RV_11	रजः धूलिः आसाम् अस्तीति रजस्वलाः
sp003-002708_RV_11	रजःकृष्यासुतिपरिषदो वलच् इति वलच्प्रत्ययः
sp003-002709_RV_11	दिशः
sp003-002710_RV_11	रजस्वलाः ऋतुमत्यः अङ्गनाः इव
sp003-002711_RV_11	स्याद्रजः पुष्पमार्तवम् इत्यमरः
sp003-002712_RV_11	अवलोकनक्षमाः दर्शनार्हाः नो बभूवुः
sp003-002713_RV_11	एकत्र दृष्टिदोषात् परत्र शास्त्रदोषात् इति विज्ञेयम्
sp003-002714_RV_11	अत्र रजोवृष्टिः उत्पातः उक्तः
sp003-002715_RV_11	भास्कर इति
sp003-002716_RV_11	भास्करः याम् दिशम् अध्युवास च यस्याम् दिशु उषितः
sp003-002717_RV_11	उपान्वध्याङ्वसः इति कर्मत्वम्
sp003-002718_RV_11	ताम् दिशम् श्रिताः शिवाः गोमायवः स्त्रियाम् शिवा भूरिमायुगोमायुमृगधूर्तकाः इत्यमरः
sp003-002719_RV_11	क्षत्रशोणितेन या पितृक्रिया पितृतर्पणम् तत्र उचितम् परिचितम्
sp003-002720_RV_11	भार्गवम् चोदयन्त्यः इव प्रतिभयम् भयङ्करम् ववासिरे रुरुवुः
sp003-002721_RV_11	वासृ शब्दे इति धातोर्लिट्
sp003-002722_RV_11	तिरश्चाम् वासितम् रुतम् इत्यमरः
sp003-002723_RV_11	तदिति
sp003-002724_RV_11	तत् प्रतीपपवनादि वैकृतम् दुर्निमित्तम् प्रेक्ष्य कृत्यवित् कार्यज्ञः क्षितेः ईश्वरः
sp003-002725_RV_11	शान्तिम् अनर्थनिवृत्तिम् अधिकृत्य उद्दिश्य गुरुम् वसिष्ठम् अन्वयुङ्क्त अपृच्छत्
sp003-002726_RV_11	प्रश्नोऽनुयोगः पृच्छा च इत्यमरः
sp003-002727_RV_11	सः गुरुः स्वन्तम् शुभोदर्कम् भावीति तस्य राज्ञः व्यथाम् अलघयत् लघूकृतवान्
sp003-002728_RV_11	तेजस इति
sp003-002729_RV_11	सपदि उत्थितः तेजसः राशिः वाहिनीमुखे सेनाग्रे प्रादुरास प्रदुरास किल खलु
sp003-002730_RV_11	यः सैनिकैः नयनानि प्रमृज्य चिरात् लक्षणीया भावनीया पुरुषाकृतिः यस्य सः तथोक्तः
sp003-002731_RV_11	अभूत् इति शेषः
sp003-002732_RV_11	पित्र्यमिति
sp003-002733_RV_11	उपवीतम् लक्षणम् चिह्नम् यस्य तम्
sp003-002734_RV_11	पितुरयम् पित्र्यः
sp003-002735_RV_11	वाय्वृतुपित्रुषसो यत् इति यत्प्रत्ययः
sp003-002736_RV_11	तम् अंशम्
sp003-002737_RV_11	धनुषा ऊर्जितम् धनुरूर्जितम्
sp003-002738_RV_11	मातुरयम् मातृकः
sp003-002739_RV_11	ऋतष्ठञ् इति ठञ्प्रत्ययः
sp003-002740_RV_11	तम् अंशम् च दधत् यः भार्गवः
sp003-002741_RV_11	ससोमः चन्द्रयुक्तः घर्मदीधितिः सूर्यः इव
sp003-002742_RV_11	सद्विजिह्वः ससर्पः चन्दनद्रुमः इव
sp003-002743_RV_11	स्थितः
sp003-002744_RV_11	येनेति
sp003-002745_RV_11	रोषपरुषः आत्मा बुद्धिः यस्य सः
sp003-002746_RV_11	आत्मा जीवो धृतिर्बुद्धिः इत्यमरः
sp003-002747_RV_11	तस्य रोषपरुषात्मनः स्थितिभिदोऽपि मर्यादालङ्घिनोऽपि पितुः शासने तस्थुषा
sp003-002748_RV_11	स्थितेन वेपमानजननीशिरश्छिदा येन प्राक् घृणा अजीयत
sp003-002749_RV_11	ततः अनन्तरम् मही अजीयत
sp003-002750_RV_11	मातृहन्तुः क्षत्रवधात्कुतः जुगुप्सा इति भावः
sp003-002751_RV_11	अक्षेति
sp003-002752_RV_11	यः भार्गवः दक्षिणश्रवणे संस्थितेन अक्षबीजवलयेन अक्षमालया क्षत्रियान्तकरणानाम्
sp003-002753_RV_11	क्षत्रियवधानाम् एकविंशतेः एकविंशतिसङ्ख्यायाः व्याजः अक्षमालारूपः पूर्वः यस्याः ताम् गणनाम् उद्वहन्निव निर्बभौ
sp003-002754_RV_11	तमिति
sp003-002755_RV_11	पितुः जमदग्नेः वधभवेन क्षत्रियकर्तृकवधोद्भवेन मन्युना
sp003-002756_RV_11	कोपेन राजवंशानाम् निधनाय नाशार्थम्
sp003-002757_RV_11	निधनम् स्यात्कुले नाशे इति विश्वः
sp003-002758_RV_11	दीक्षितम्
sp003-002759_RV_11	प्रवृत्तम् इत्यर्थः
sp003-002760_RV_11	तम् भार्गवम् स्वाम् दशाम् च अवलोक्य बालाः सूनवः यस्य सः पार्थिवः विषसाद
sp003-002761_RV_11	स्वस्यातिदौर्बल्यात् शत्रोश्च अतिक्रोधात् कान्दिशीकः अभवत् इत्यर्थः
sp003-002762_RV_11	नामेति
sp003-002763_RV_11	आत्मजे पुत्रे दारुणे घोरे अहिते शत्रौ च तुल्यम् अविशेषेण वर्तमानम् रामः इति नाम
sp003-002764_RV_11	हारसर्पयोः वर्तमानम् रत्नजातम् रत्नजातिः इव
sp003-002765_RV_11	अस्य दशरथस्य हृद्यम् हृदयङ्गमम् भयदायि भयङ्करम् च अभवत्
sp003-002766_RV_11	अर्घ्यमिति
sp003-002767_RV_11	सः भार्गवः
sp003-002768_RV_11	अर्घ्यमर्घ्यमिति वादिनम् नृपम् अनवेक्ष्य
sp003-002769_RV_11	यतः यत्र भरताग्रजः ततः तत्र
sp003-002770_RV_11	इतराभ्योऽपि दृश्यन्ते इति सार्वविभक्तिकस्तसिः
sp003-002771_RV_11	क्षत्रे क्षत्रे क्षत्रकुले विषये यः कोपदहनः रोषाग्निः तस्य अर्चिषम् ज्वालामिव स्थिताम्
sp003-002772_RV_11	ज्वालाभासोर्नपुंस्यर्चिः इत्यमरः
sp003-002773_RV_11	उदग्रा तारका कनीनिका यस्याः ताम्
sp003-002774_RV_11	तारकाक्ष्णः कनीनीका इत्यमरः
sp003-002775_RV_11	दृशम् सन्दधे
sp003-002776_RV_11	तेनेति
sp003-002777_RV_11	कार्मुकनिषक्तमुष्टिना शरम् अङ्गुलीविवरचारिणम् कुर्वता
sp003-002778_RV_11	योद्धुम् इच्छता युयुत्सुना
sp003-002779_RV_11	तेन भार्गवेण कर्त्रा विगतभीः निर्भीकः सन्
sp003-002780_RV_11	पुरोगतः अग्रगतः राघवः निजगदे उक्तः
sp003-002781_RV_11	कर्मणि लिट्
sp003-002782_RV_11	क्षत्रेति
sp003-002783_RV_11	क्षत्रजातम् क्षत्रजातिः मे अपकारेण पितृवधरूपेण वैरि द्वेषि
sp003-002784_RV_11	तत् क्षत्रजातम् बहुशः एकविंशतिवारान् निहत्य शमम् गतोऽस्मि
sp003-002785_RV_11	तथापि सुप्तसर्पः दण्डघट्टनादिव तव विक्रमस्य श्रवात् आकर्णनात् रोषितः रोषम् प्रापितः अस्मि
sp003-002786_RV_11	मैथिलस्येति
sp003-002787_RV_11	अन्यैः पार्थिवैः
sp003-002788_RV_11	अनमितपूर्वम् पूर्वम् अनमितम्
sp003-002789_RV_11	सुप्सुपेति समासः अस्य मैथिलस्य धनुः त्वम् अक्षणोः क्षतवान् किल इति वार्तायाम्
sp003-002790_RV_11	वार्तासम्भाव्ययोः किल इत्यमरः
sp003-002791_RV_11	तद्धनुः भग्नम् निशम्य आकर्ण्य भवता आत्मनः मम वीर्यमेव शृङ्गम् भग्नमिव समर्थये मन्ये
sp003-002792_RV_11	अन्यदेति
sp003-002793_RV_11	अन्यदा अन्यस्मिन्काले जगति रामः इत्ययम् शब्दः उच्चरितः सन् मामेव अगात्
sp003-002794_RV_11	सम्प्रति त्वयि उदयोन्मुखे सति व्यस्तवृत्तिः विपरीतवृत्तिः
sp003-002795_RV_11	अन्यगामीति यावत्
sp003-002796_RV_11	सः शब्दः मे व्रीडम् आवहति लज्जाम् करोति
sp003-002797_RV_11	बिभ्रत इति
sp003-002798_RV_11	अचले क्रौञ्चादावपि अकुण्ठितम् अस्त्रम् बिभ्रतः मम द्वौ समागसौ तुल्यापराधौ रिपू मतौ
sp003-002799_RV_11	धेनोः पितृहोमधेनोः वत्सस्य हरणाद्धेतोः हैहयः कार्तवीर्यश्च
sp003-002800_RV_11	कीर्तिम् अपहर्तुम् उद्यतः उद्युक्तः त्वम् च
sp003-002801_RV_11	वत्सहरणे भारतश्लोकः प्रमत्तश्चाश्रमात्तस्य होमधेन्वास्ततो बलात्
sp003-002802_RV_11	जहार वत्सम् क्रोशन्त्याः बभञ्ज च महाद्रुमान्
sp003-002803_RV_11	इति
sp003-002804_RV_11	क्षत्रियेति
sp003-002805_RV_11	तेन कारणेन
sp003-002806_RV_11	क्रियते येन असौ करणः
sp003-002807_RV_11	क्षत्रियान्तस्य करणोऽपि विक्रमः
sp003-002808_RV_11	त्वयि अजिते माम् न अवति न प्रीणाति
sp003-002809_RV_11	तथाहि
sp003-002810_RV_11	पावकस्य अग्नेः महिमा सः गण्यते यः कक्षवत् कक्षे इव
sp003-002811_RV_11	तत्र तस्येव इति सप्तम्यर्थे वतिः
sp003-002812_RV_11	सागरेऽपि
sp003-002813_RV_11	ज्वलति
sp003-002814_RV_11	विद्धीति
sp003-002815_RV_11	किञ्च
sp003-002816_RV_11	ऐश्वरम् धनुः हरेः विष्णोः ओजसा बलेन आत्तबलम् हृतसारम् च विद्धि
sp003-002817_RV_11	यद्धनुः त्वया अभाजि अभञ्जि
sp003-002818_RV_11	भञ्जेश्च चिणि इति विभाषया नलोपः
sp003-002819_RV_11	तथाहि नदीरयैः खातमूलम् अवदारितपादम् तटद्रुमम् मृदुरपि अनिलः पातयति
sp003-002820_RV_11	ततः शिशुरपि रौद्रम् धनुः अभाङ्क्षम् इति मा गर्वीः इति भावः
sp003-002821_RV_11	तदिति
sp003-002822_RV_11	तत् तस्मात् मदीयम् इदम् आयुधम् कार्मुकम् ज्यया सङ्गमय्य संयोज्य
sp003-002823_RV_11	ल्यपि लघुपूर्वात् इति णेः अयादेशः
sp003-002824_RV_11	सशरम् यथा तथा त्वया विकृष्यताम्
sp003-002825_RV_11	प्रधनम् रणः तिष्ठतु
sp003-002826_RV_11	प्रधनम् तावत् आस्ताम् इत्यर्थः
sp003-002827_RV_11	प्रधनम् मारणे रणे इति विश्वः
sp003-002828_RV_11	एवमपि मद्धनुःकर्षणेपि अहम् तुल्यबाहुतरसा समबाहुबलेन
sp003-002829_RV_11	तरसी बलरंहसी इत्यमरः
sp003-002830_RV_11	त्वया जितः
sp003-002831_RV_11	कातर इति
sp003-002832_RV_11	यदि वा उद्गतार्चिषा उद्गतत्विषा मम परशुधारया तर्जितः कातरोऽसि गीतोऽसि
sp003-002833_RV_11	वृथा ज्यानिघातेन कठिनाः अङ्गुलयः यस्य सः तथोक्तः अभययाचनाञ्जलिः अभयप्रार्थनाञ्जलिः बध्यताम्
sp003-002834_RV_11	तौ युतौ अञ्जलिः पुमान् इत्यमरः
sp003-002835_RV_11	एवमिति
sp003-002836_RV_11	भीमदर्शने भार्गवे एवम् उक्तवति सति
sp003-002837_RV_11	राघवः स्मितेन हासेन विकम्पिताधरः सन्
sp003-002838_RV_11	तद्धनुर्ग्रहणमेव समर्थम् उचितम् उत्तरम् प्रत्यपद्यत अङ्गीचकार
sp003-002839_RV_11	पूर्वेति
sp003-002840_RV_11	पूर्वजन्मनि नारायणावतारे यद्धनुः तेन समागतः सङ्गतः सः रामः
sp003-002841_RV_11	अतिमात्रम् अत्यन्तम् लघुदर्शनः प्रियदर्शनः अभवत्
sp003-002842_RV_11	तथाहि
sp003-002843_RV_11	नवाम्बुदः केवलः रिक्तोऽपि सुभगः
sp003-002844_RV_11	त्रिदशचापेन इन्द्रधनुषा लाञ्छितः चिह्नितः किम् पुनः
sp003-002845_RV_11	सुभगः एवेति भावः
sp003-002846_RV_11	तेनेति
sp003-002847_RV_11	बलिना तेन रामेण भूमिनिहिता एका कोटिः यस्य तत्
sp003-002848_RV_11	कर्मणे प्रभवतीति कार्मुकम् धनुश्च
sp003-002849_RV_11	कर्मण उकञ् इति उकञप्रत्ययः
sp003-002850_RV_11	अधिरोपितम्
sp003-002851_RV_11	भूभृताम् रिपुः भार्गवश्च
sp003-002852_RV_11	धूमशेषः धूमकेतनः अग्निरिव
sp003-002853_RV_11	निष्प्रभः निस्तेजस्कः आस बभूव
sp003-002854_RV_11	आसैति तिङन्तप्रतिरूपकम् अव्ययम् दीप्त्यर्थकस्य अस्तेः रूपम् वा
sp003-002855_RV_11	ताविति
sp003-002856_RV_11	परस्परस्थितौ अन्योन्याभियुक्तौ
sp003-002857_RV_11	वर्धमानम् च परिहीनम् चेति द्वन्द्वः
sp003-002858_RV_11	वर्धमानपरिहीने तेजसी ययोस्तौ उभौ राघवभार्गवावपि
sp003-002859_RV_11	दिनात्यये सायङ्काले पर्वणि भवौ पार्वणौ शशिदिवाकराविव
sp003-002860_RV_11	जनता जनसमूहः
sp003-002861_RV_11	ग्रामजनबन्धुसहायेभ्यस्तल् इति तल्प्रत्ययः
sp003-002862_RV_11	पश्यति स्म अपश्यत्
sp003-002863_RV_11	अत्र राघवस्य शशिना भार्गवस्य भानुना औपम्यम् द्रष्टव्यम्
sp003-002864_RV_11	तमिति
sp003-002865_RV_11	हरसूनुसन्निभः स्कन्दसमः कृपामृदुः राघवः
sp003-002866_RV_11	आत्मनि विषये स्खलितवीर्यम् कुण्ठितशक्तिम् तम् भार्गवम् स्वम् स्वकीयम् संहितम् अमोघम् आशुगम् बाणम् च अवेक्ष्य
sp003-002867_RV_11	व्याजहार बभाषे
sp003-002868_RV_11	नेति
sp003-002869_RV_11	अभिभवत्यपि त्वयि
sp003-002870_RV_11	विप्रः इति हेतोः
sp003-002871_RV_11	निर्दयम् प्रहर्तुम् अलम् शक्तः नास्मि
sp003-002872_RV_11	किन्तु अनेन पत्रिणा शरेण ते गतिम् गमनम् हन्मि
sp003-002873_RV_11	उत मखार्जितम् लोकम् स्वर्गम् हन्मि शंस ब्रूहि
sp003-002874_RV_11	प्रत्युवाचेति
sp003-002875_RV_11	ऋषिः भार्गवः तम् रामम् प्रत्युवाच
sp003-002876_RV_11	किमिति
sp003-002877_RV_11	तत्त्वतः स्वरूपतः त्वाम् पुरातनम् पुरुषम् न वेद्मि इति न
sp003-002878_RV_11	किन्तु वेद्म्येव इत्यर्थः
sp003-002879_RV_11	किन्तु गाम् गतस्य भुवम् अवतीर्णस्य तव वैष्णवम् धाम तेजः दिदृक्षुणा द्रष्टुम् इच्छुना मया कोपितो ह्यसि
sp003-002880_RV_11	भस्मसादिति
sp003-002881_RV_11	पितृद्विषः पितृवैरिणः भस्मसात्कृतवतः कोपेन भस्मीकुर्वतः
sp003-002882_RV_11	विभाषा साति कार्त्स्न्ये इति साति प्रत्ययः
sp003-002883_RV_11	ससागराम् वसुधाम् च पात्रसात् पात्राधीनम् देयम् कृतवतः
sp003-002884_RV_11	देये त्रा च इति चकारात्सातिः
sp003-002885_RV_11	कृतकृत्यस्य मे परमेष्ठिना परमपुरुषेण त्वया आहितः
sp003-002886_RV_11	कृतः जयविपर्ययः पराजयोऽपि श्लाघ्यः आशास्य एव
sp003-002887_RV_11	तदिति
sp003-002888_RV_11	तत् तस्मात् कारणात् हे मतिमताम् वर पुण्यतीर्थगमनाय आप्तुम् इष्टाम् ईप्सिताम् मे गतिम् रक्ष पालय
sp003-002889_RV_11	किन्तु खिलीकृता दुर्गमीकृतापि स्वर्गपद्धतिः अभोगलोलुपम् भोगनिःस्पृहम् माम् न पीडयिष्यति
sp003-002890_RV_11	अतः तामेव जहि इत्यर्थः
sp003-002891_RV_11	प्रत्यपद्यतेति
sp003-002892_RV_11	राघवः तथेति प्रत्यपद्यत अङ्गीकृतवान्
sp003-002893_RV_11	प्राङ्मुखः इन्द्रदिङ्मुखः सायकम् विससर्ज च
sp003-002894_RV_11	सः सायकः सुकृतोऽपि साधुकारिणोऽपि
sp003-002895_RV_11	करोतेः क्विप्
sp003-002896_RV_11	भार्गवस्य दुरत्ययः दुरतिक्रमः स्वर्गमार्गस्य परिघः प्रतिबन्धः अभवत्
sp003-002897_RV_11	राघव इति
sp003-002898_RV_11	राघवोऽपि क्षम्यताम् इति वदन् तपोनिधेः भार्गवस्य चरणौ समस्पृशत् प्रणनाम
sp003-002899_RV_11	तथाहि
sp003-002900_RV_11	तरस्विनाम् बलवताम् तरसा बलेन निर्जितेषु शत्रुषु प्रणतिरेव कीर्तये
sp003-002901_RV_11	भवतीति शेषः
sp003-002902_RV_11	राजसत्वमिति
sp003-002903_RV_11	मातुरागतम् मातृकम् राजसत्वम् रजोगुणप्रधानत्वम् अवधूय पितुरागतम् पित्र्यम् शमम् यदा गमितोऽस्मि
sp003-002904_RV_11	तदा त्वया मम अपेक्षितत्वात् अनिन्दितम् अगर्हितम् फलम् स्वर्गहानिलक्षणम्
sp003-002905_RV_11	यस्य सः अयम् निग्रहः अपकारोऽपि अनुग्रहीकृतो ननु उपकारीकृतः खलु
sp003-002906_RV_11	साधयामीति
sp003-002907_RV_11	अहम् साधयामि गच्छामि
sp003-002908_RV_11	देवकार्यम् उपपादयिष्यतः सम्पादयिष्यतः ते अविघ्नमस्तु विघ्नाभावः अस्तु
sp003-002909_RV_11	अव्ययम् विभक्ति इत्यादिना अर्थाभावे अव्ययी भावः
sp003-002910_RV_11	सह लक्ष्मणेन सलक्ष्मणः
sp003-002911_RV_11	तम्
sp003-002912_RV_11	तेन सहेति तुल्ययोगे इति बहुव्रीहिः
sp003-002913_RV_11	लक्ष्मणाग्रजम् रामम् इति वचः ऊचिवान् उक्तवान्
sp003-002914_RV_11	ब्रूञः क्वसुः
sp003-002915_RV_11	ऋषिः तिरोदधे अन्तर्दधे
sp003-002916_RV_11	तस्मिन्निति
sp003-002917_RV_11	तस्मिन् भार्गवे गते सति विजयिनम् रामम् पिता स्नेहात् परिरभ्य आलिङ्ग्य पुनर्जातमेव अमन्यत
sp003-002918_RV_11	क्षणम् शुक् यस्येति विग्रहः
sp003-002919_RV_11	क्षणशुचः तस्य दशरथस्य परितोषलाभः सन्तोषप्राप्तिः
sp003-002920_RV_11	कक्षाग्निना दावानलेन
sp003-002921_RV_11	कक्षः शुष्ककाननवीरुधोः इति विश्वः
sp003-002922_RV_11	लङ्घितस्य अभिहतस्य तरोः वृष्टिपातः इव
sp003-002923_RV_11	अभवत्
sp003-002924_RV_11	अथेति
sp003-002925_RV_11	अथ
sp003-002926_RV_11	ईषदसमाप्तः शर्वः शर्वकल्पः
sp003-002927_RV_11	ईषदसमाप्तौ इति कल्पप्प्रत्ययः
sp003-002928_RV_11	अवनिपालः क्लप्ता रम्या नवा उपकार्या यस्मिन् सः तस्मिन् पथि कतिचित् शर्वरीः
sp003-002929_RV_11	रात्रीः गमयित्वा मैथिलीदर्शनीनाम् अङ्गनानाम् लोचनैः कुवलयानि येषाम् सञ्जातानि कुवलयिताः
sp003-002930_RV_11	तदस्य सञ्जातम् तारकादिभ्यः इतच् इतीतच्प्रत्ययः
sp003-002931_RV_11	कुवलयिताः गवाक्षाः यस्याः ताम् पुरम् अयोध्याम् अविशत् प्रविष्टवान्
sp003-002932_RV_11	इति महामहोपाध्यायकोलाचलमल्लिनाथसूरिविरचितया सञ्जीविनीसमाख्यया
sp003-002933_RV_11	व्याख्यया समेतः महाकविश्रीकालिदासकृतौ रघुवंशे महाकाव्ये सीताविवाहवर्णनो नाम एकादशः सर्गः
sp003-002934_RV_13	अथेति
sp003-002935_RV_13	अथ प्रस्थानानन्तरम्
sp003-002936_RV_13	जानातीति ज्ञः
sp003-002937_RV_13	इगुपध इत्यादिना कप्रत्ययः
sp003-002938_RV_13	गुणानाम् ज्ञः गुणज्ञः
sp003-002939_RV_13	रत्नाकरादिवर्ण्यैश्वर्यगुणाभिज्ञः इत्यर्थः
sp003-002940_RV_13	सः रामाभिधानः हरिः विष्णुः शब्दः गुणः यस्य तत् शब्दगुणम् आत्मनः स्वस्य पदम् विष्णुपदम्
sp003-002941_RV_13	आकाशम् इत्यर्थः
sp003-002942_RV_13	वियद्विष्णुपदम् इत्यमरः
sp003-002943_RV_13	शब्दगुणमाकाशम् इति तार्किकाः
sp003-002944_RV_13	विमानेन पुष्पकेण विगाहमानः सन् रत्नाकरम् वीक्ष्य मिथः रहसि
sp003-002945_RV_13	मिथोऽन्योन्यम् रहस्यपि इत्यमरः
sp003-002946_RV_13	जायाम् पत्नीम् सीताम् इति वक्ष्यमाणप्रकारेण उवाच
sp003-002947_RV_13	रामस्य हरिः इत्यभिधानम् निरङ्कुशमहिमद्योतनार्थम्
sp003-002948_RV_13	मिथोग्रहणम् गोष्ठीविश्रम्भसूचनार्थम्
sp003-002949_RV_13	वैदेहीति
sp003-002950_RV_13	हे वैदेहि सीते आ मलयात् मलयपर्यन्तम्
sp003-002951_RV_13	पञ्चम्यपाङ्परिभिः इति पञ्चमी
sp003-002952_RV_13	पदद्वयम् च एतत्
sp003-002953_RV_13	मत्सेतुना विभक्तम् द्विधाकृतम्
sp003-002954_RV_13	अत्यायतसेतुना इत्यर्थः
sp003-002955_RV_13	हर्षाधिक्याच्च मद्ग्रहणम्
sp003-002956_RV_13	फेनिलम् फेनवन्तम्
sp003-002957_RV_13	फेनादिलच्च इति इलच्प्रत्ययः
sp003-002958_RV_13	क्षिप्रकारी च आयम् इति भावः
sp003-002959_RV_13	अम्बुराशिम्
sp003-002960_RV_13	छायापथेन विभक्तम् शरत्प्रसन्नम् आविष्कृतचारुतारम् आकाशमिव
sp003-002961_RV_13	पश्य
sp003-002962_RV_13	मम महानयम् प्रयासः त्वदर्थः इति हृदयम्
sp003-002963_RV_13	छायापथो नाम ज्योतिश्चक्रमध्यवर्ती कश्चित् तिरश्चीनः अवकाशः
sp003-002964_RV_13	गुरोरिति
sp003-002965_RV_13	यियक्षोः यष्टुम् इच्छोः
sp003-002966_RV_13	यजेः सन्नन्तात् उप्रत्ययः
sp003-002967_RV_13	गुरोः सगरस्य मेध्ये अश्वमेधार्हे तुरगे हये कपिलेन मुनिना रसातलम् पातालम् सङ्क्रमिते सति
sp003-002968_RV_13	तदर्थम् उर्वीम् अवदारयद्भिः खनद्भिः नः अस्माकम् पूर्वैः वृद्धैः सगरसुतैः अयम् समुद्रः परिवर्धितः किल
sp003-002969_RV_13	किलेति ऐतिह्ये
sp003-002970_RV_13	अतः नः पूज्यः इति भावः
sp003-002971_RV_13	यद्यपि तुरङ्गहारी शतक्रतुः तथापि तस्य कपिलसमीपे दर्शनात् स एवेति तेषाम् भ्रान्तिः
sp003-002972_RV_13	तन्मत्वैव कविना कपिलेनेति निर्दिष्टम्
sp003-002973_RV_13	गर्भमिति
sp003-002974_RV_13	अर्कमरीचयः अस्मात् अब्धेः
sp003-002975_RV_13	अपादानात्
sp003-002976_RV_13	गर्भम् अम्मयम् दधति
sp003-002977_RV_13	वृष्ट्यर्थम् इत्यर्थः
sp003-002978_RV_13	अयमर्थः दशमसर्गे ताभिर्गर्भः इत्यत्र स्पष्टीकृतः
sp003-002979_RV_13	अयम् लोकोपकारीति भावः
sp003-002980_RV_13	अत्र अब्धौ वसूनि धनानि
sp003-002981_RV_13	धने रत्ने वसु स्मृतम् इति विश्वः
sp003-002982_RV_13	विवृद्धम् अश्नुवते प्राप्नुवन्ति
sp003-002983_RV_13	सम्पद्वान् इत्यर्थः
sp003-002984_RV_13	असौ आपः इन्धनम् दाह्यम् यस्य तद्दाहकम् वह्निम् बिभर्ति
sp003-002985_RV_13	अपकारेपि आश्रितम् न त्यजतीति भावः
sp003-002986_RV_13	अनेन प्रह्लादनम् आह्लादकम् ज्योतिः चन्द्रः अजनि जनितम्
sp003-002987_RV_13	जनेः ण्यन्तात् कर्मणि लुङ्
sp003-002988_RV_13	सौम्यः इति भावः
sp003-002989_RV_13	ताम् तामिति
sp003-002990_RV_13	ताम् ताम् अनेकाम्
sp003-002991_RV_13	नित्यवीप्सयोः इति वीप्सायाम् द्विरुक्तिः
sp003-002992_RV_13	अवस्थाम् अक्षोभाद्यवस्थाम्
sp003-002993_RV_13	विष्णुपक्षे सत्त्वाद्यवस्थाम्
sp003-002994_RV_13	प्रतिपद्यमानम् भजमानम् महिम्ना दश दिशः व्याप्य स्थितम् विष्णोरिव अस्य रत्नाकरस्य रूपम् स्वरूपम्
sp003-002995_RV_13	उक्तरीत्या बहुप्रकारत्वात् व्यापकत्वाच्च ईदृक्तया इयत्तया वा प्रकारतः परिमाणतश्च अनवधारणीयम् दुर्निरूपम्
sp003-002996_RV_13	नाभीति
sp003-002997_RV_13	युगान्ते कल्पान्ते उचिता परिचिता योगा स्वात्मनिष्ठैव निद्रेव निद्रा यस्य सः पुरुषः विष्णुः लोकान्संहृत्य
sp003-002998_RV_13	नाभ्याम् प्ररूढम् यदम्बुरुहम् पद्मम् तदासनेन तन्नाभिकमलाश्रयेण प्रथमेन धात्रा
sp003-002999_RV_13	दक्षादीनामपि स्रष्ठ्रा पितामहेन संस्तूयमानः सन्
sp003-003000_RV_13	अमुम् अधिशेते
sp003-003001_RV_13	अमुष्मिन् शेते इत्यर्थः
sp003-003002_RV_13	कल्पान्तेपि अस्तीति भावः
sp003-003003_RV_13	पक्षच्छिदेति
sp003-003004_RV_13	पक्षच्छिदा गोत्रभिदा इन्द्रेण
sp003-003005_RV_13	उभयत्र सत्सूद्विष इत्यादिना क्विप्
sp003-003006_RV_13	आत्तगन्धाः ह्रतगन्धाः
sp003-003007_RV_13	अभिभूताः इत्यर्थः
sp003-003008_RV_13	गन्धो गन्धक आमोदे लेशे सम्बन्ध गर्वयोः इति विश्वः
sp003-003009_RV_13	आत्तगन्धः अभिभूतः स्यात् इत्यमरः
sp003-003010_RV_13	महीम् धारयन्तीति महीध्राः पर्वताः
sp003-003011_RV_13	मूलविभुजादित्वात्कप्रत्ययः
sp003-003012_RV_13	शतम् शतम् शतशः शरण्यम् रक्षणसमर्थम् एनम् समुद्रम्
sp003-003013_RV_13	परेभ्यः शत्रुभ्यः उपप्लविनः भयवन्तः नृपा धर्मोत्तरम् धर्मप्रधानम् मध्यमभूपालमिव
sp003-003014_RV_13	आश्रयन्ते
sp003-003015_RV_13	अरेश्च विजिगीषोश्च मध्यमो भूम्यनन्तरः इति कामन्दकः
sp003-003016_RV_13	आर्तबन्धुरिति भावः
sp003-003017_RV_13	रसातलादिति
sp003-003018_RV_13	आदिभवेन पुंसा आदिवराहेण रसान्तलात् प्रयुक्तोद्वहनक्रियायाः कृतोद्धरणक्रियायाः
sp003-003019_RV_13	विवाहक्रिया च व्यज्यते
sp003-003020_RV_13	भुवः भूदेवतायाः प्रलये प्रवृद्धम् अस्य अब्धेः अच्छम् अम्भः मुहूर्तम्
sp003-003021_RV_13	वक्त्राभरणम् लज्जारक्षणार्थम् मुखावगुण्ठनम् बभूव
sp003-003022_RV_13	तदुक्तम् उद्धृतासि वराहेण कृष्णेन शतबाहुना इति
sp003-003023_RV_13	मुखार्पणेष्विति
sp003-003024_RV_13	अन्येषाम् पुंसाम् सामान्या साधारण न भवतीति अनन्यसामान्या
sp003-003025_RV_13	कलत्रेषु वृत्तिः भोगरूपा यस्य सः तथोक्तः
sp003-003026_RV_13	इममेवार्थम् प्रतिपादयति तरङ्गः एव अधरः तस्य दाने समर्पणे दक्षः
sp003-003027_RV_13	चतुरः असौ समुद्रः मुखार्पणेषु प्रकृत्या सख्यादिप्रेषणम् विना प्रगल्भाः धृष्टाः सिन्धूः नदीः
sp003-003028_RV_13	सिन्धुः समुद्रे नद्याम् च इति विश्वः
sp003-003029_RV_13	स्वयम् पिबति पाययते च
sp003-003030_RV_13	तरङ्गाधरमिति शेषः
sp003-003031_RV_13	न पादम्याङ्यमा इत्यादिना पिबतेः ण्यन्तात् नित्यम् परस्मैपदनिषेधः
sp003-003032_RV_13	गतिबुद्धिप्रत्यवसानार्थ इत्यादिना सिन्धूनाम् कर्मत्वम्
sp003-003033_RV_13	दम्पत्योः युगपत्परस्पराधरपानम् अनन्यसाधारणमिति भावः
sp003-003034_RV_13	ससत्त्वमिति
sp003-003035_RV_13	अमी तिमयः मत्स्यविशेषाः
sp003-003036_RV_13	तदुक्तम् अस्ति मत्स्यस्तिमिर्नाम शतयोजनमायतः इति
sp003-003037_RV_13	विवृताननत्वात् व्याक्तमुखत्वात् हेतोः
sp003-003038_RV_13	आननम् विवृत्य इत्यर्थः
sp003-003039_RV_13	ससत्त्वम् मत्स्यादिप्राणिसहितम् नदीमुखाम्भः आदाय सम्मीलयन्तः चञ्चुपुटानि सङ्घट्टयन्तः सन्तः
sp003-003040_RV_13	सरन्ध्रैः शिरोभिः जलप्रवाहान् ऊर्ध्वम् वितन्वन्ति
sp003-003041_RV_13	जलयन्त्रक्रीडासमाधिः व्यज्यते
sp003-003042_RV_13	मातङ्गनक्रेरिति
sp003-003043_RV_13	सहसा उत्पतद्भिः मातङ्गनक्रैः मातङ्गाकारैः ग्राहैः द्विधाभिन्नान् समुद्रफेनान् पश्य
sp003-003044_RV_13	ये फेनाः एषाम् जलमातङ्गनक्राणाम् कपोलेषु संसर्पितया संसर्पणेन हेतुना कर्णेषु क्षणम् चामरत्वम् व्रजन्ति
sp003-003045_RV_13	वेलानिलायेति
sp003-003046_RV_13	वेलानिलाय
sp003-003047_RV_13	वेलानिलम् पातुम् इत्यर्थः
sp003-003048_RV_13	क्रियार्थोपपद इत्यादिना चतुर्थी
sp003-003049_RV_13	प्रसृता निर्गता महोर्मीणाम् विस्फूर्जथुः उद्रेकः
sp003-003050_RV_13	ट्वितो अथुच् इति अथुच्प्रत्ययः
sp003-003051_RV_13	तस्मान् निर्विशेषाः दुर्ग्रहभेदाः एते भुजङ्गाः सूर्याशुसम्पर्केण समृद्धरागैः
sp003-003052_RV_13	प्रवृद्धकान्तिभिः फणस्थैः मणिभिः यज्यन्ते उन्नीयन्ते
sp003-003053_RV_13	तवेति
sp003-003054_RV_13	तवाधरस्
sp003-003055_RV_13	तव अधरस्पर्धिषु
sp003-003056_RV_13	अधरसदृशेषु इत्यर्थः
sp003-003057_RV_13	विद्रुमेषु प्रवालेषु सहसा ऊर्मिवेगात् पर्यस्तम् प्रोत्क्षिप्तम् ऊर्ध्वाङ्कुरैः विद्रुमप्ररोहैः
sp003-003058_RV_13	प्रोतमुखम् स्यूतवदनम् एतत् शङ्खानाम् यूथम् वृन्दम् कथञ्चित् क्लेशात् अपक्रामति
sp003-003059_RV_13	विलम्ब्य अपसरतीति अर्थः
sp003-003060_RV_13	प्रवृत्तेति
sp003-003061_RV_13	पयांसि पातुम् प्रवृत्तः एव प्रवृत्तमात्रः न तु पीतवान् तेन अवर्तवेगात्
sp003-003062_RV_13	स्यादावर्तोऽम्भसाम् भ्रमः इत्यमरः
sp003-003063_RV_13	भ्रमता धनेन अयम् समुद्रः भूयः पुनरपि गिरिणा
sp003-003064_RV_13	मन्दरेण प्रमथ्यमानः इव भूयिष्ठम् अत्यन्तम् आभाति
sp003-003065_RV_13	दूरादिति
sp003-003066_RV_13	अयश्चक्रनिभ
sp003-003067_RV_13	अयश्चक्रनिभस्य लवणाम्बुराशेः दूरात् तन्वी अणुत्वेन अवभासमाना
sp003-003068_RV_13	तमालतालीवनराजिभिः नीला वेला तीरभूमिः धारानिबद्धा चक्राश्रिता कलङ्करेखा मालिन्यरेखा इव
sp003-003069_RV_13	आभाति
sp003-003070_RV_13	मालिन्यरेखाम् तु कलङ्कमाहुः इति दण्डी
sp003-003071_RV_13	वेलानिल इति
sp003-003072_RV_13	हे आयताक्षि
sp003-003073_RV_13	वेला स्यात्तीरनीरयोः इति विश्वः
sp003-003074_RV_13	वेलानिलः केतकरेणुभिः ते आननम् सम्भावयति
sp003-003075_RV_13	किमर्थम् इत्यपेक्षायाम् उत्प्रेक्ष्यते बिम्बाधरे बद्धतृष्णम्
sp003-003076_RV_13	माम् मण्डनेन आभरणक्रियया कालहानिः विलम्बः तस्याः अक्षमम् असहमानम्
sp003-003077_RV_13	कर्मणि षष्ठी
sp003-003078_RV_13	कालहानिम् असहमानम् वेत्तीव वेत्ति किम्
sp003-003079_RV_13	नो चेत् कथम् सम्भावयेत् इत्यर्थः
sp003-003080_RV_13	एत इति
sp003-003081_RV_13	एते वयम् सैकतेषु भिन्नाभिः स्फुटिताभिः शुक्तिभिः पर्यस्तानि परितः क्षिप्तानि मुक्तानाम् पटलानि
sp003-003082_RV_13	यस्मिन् तत् तथोक्तम् फलैः आवर्जिताः आनमिताः पूगमालाः यस्मिंस्तत् पयोधेः कूलम् विमानवेगात् मुहूर्तेन प्राप्ताः
sp003-003083_RV_13	कुरुष्वेति
sp003-003084_RV_13	मणिबन्धात् आकनिष्ठम् करस्य करभो बहिः इत्यमरः
sp003-003085_RV_13	करभः इव ऊरू यस्याः सा करभोरूः
sp003-003086_RV_13	ऊरूत्तरपदादौपम्ये इत्यूङ्
sp003-003087_RV_13	तस्याः सम्बुद्धिः हे करभोरु
sp003-003088_RV_13	मृगवत्प्रेक्षते इति विग्रहः
sp003-003089_RV_13	हे मृगव
sp003-003090_RV_13	हे मृगप्रेक्षिणि तावत् पश्चात् मार्गे लङ्घिताध्वनि दृष्टिपातम् कुरुष्व
sp003-003091_RV_13	एषा सकानना भूमिः विदूरीभवतः समुद्रान् निष्पतति निष्क्रामतीव
sp003-003092_RV_13	विदूरशब्दात् विशेष्यनिघ्नात् च्विः
sp003-003093_RV_13	क्वचिदिति
sp003-003094_RV_13	हे देवि विमानम् पुष्पकम् मे मनसः अभिलाषः यथाविधः तथा प्रवर्तते पश्य
sp003-003095_RV_13	क्वचित्सुराणाम् पथा सञ्चरते
sp003-003096_RV_13	क्वचित् घनानाम् क्वचित्पतताम् पक्षिणाम् च पथा सञ्चरते
sp003-003097_RV_13	समस्तृतीयायुक्तात् इति सम्पूर्वाच्चरतेः आत्मनेपदम्
sp003-003098_RV_13	असाविति
sp003-003099_RV_13	महेन्द्रद्विपदानगन्धिः ऐरावतमदगन्धिः
sp003-003100_RV_13	त्रिभिः मार्गैः गच्छतीति त्रिमार्गगा गङ्गा
sp003-003101_RV_13	तद्धितार्थ इत्यादिना उत्तरपदसमासः
sp003-003102_RV_13	तस्याः वीचीनाम् विमर्देन सम्पर्केण शीतः असौ आकाशवायुः
sp003-003103_RV_13	दिनयौवनोत्थान् मध्याह्नसम्भवान् ते मुखे स्वेदलवान् आचामति हरति
sp003-003104_RV_13	अनेन सुरपथसचारः दर्शितः
sp003-003105_RV_13	करेणेति
sp003-003106_RV_13	हे चण्डि कोपने
sp003-003107_RV_13	चण्डस्त्वत्यन्तकोपनः इत्यमरः
sp003-003108_RV_13	कुतूहलिन्या विनोदार्थिन्या त्वया कर्त्र्या वातायने गवाक्षे लम्बितेन अवस्रंसितेन करेण
sp003-003109_RV_13	स्पृष्टः उद्भिन्नविद्युद्वलयः घनः ते द्वितीयमाभरणम् वलयम् आमुञ्चतीव अर्पयतीव
sp003-003110_RV_13	चण्डीत्यनेन कोपन शीलत्वात् भीतः क्षिप्रम् त्वाम् मुञ्चति मेघः इति व्यज्यते
sp003-003111_RV_13	अमीति
sp003-003112_RV_13	अमी चीरभृतः तापसाः जनस्थानम् अपोढविघ्नम् अपास्तविघ्नम् मत्वा
sp003-003113_RV_13	ज्ञात्वा समारब्धाः नवाः उटजाः पर्णशालाः येषु तानि
sp003-003114_RV_13	पर्णशालोटजोऽस्त्रियाम् इत्यमरः
sp003-003115_RV_13	चिरोज्झितानि
sp003-003116_RV_13	राक्षसभयादित्यर्थः
sp003-003117_RV_13	आश्रममण्डलानि आश्रमविभागान् यथास्वम् स्वम् स्वम् अनतिक्रम्य अध्यासते अधितिष्ठन्ति
sp003-003118_RV_13	सेति
sp003-003119_RV_13	सा पूर्वानुभूता स्थली एषा
sp003-003120_RV_13	दृश्यते इत्यर्थः
sp003-003121_RV_13	यत्र स्थल्याम् त्वाम् विचिन्वता अन्विष्यता मया
sp003-003122_RV_13	त्वच्चरणारविन्देन यः विश्लेषः वियोगः तेन यदुःखम् तस्मादिव बद्धमौनम् निःशब्दम्
sp003-003123_RV_13	उर्व्याम् भ्रष्टम् एकम् नूपुरम् मञ्जीरः
sp003-003124_RV_13	मञ्जीरो नूपुरोऽस्त्रियाम् इत्यमरः
sp003-003125_RV_13	अदृश्यत दृष्टम्
sp003-003126_RV_13	हेतूत्प्रेक्षा
sp003-003127_RV_13	त्वमिति
sp003-003128_RV_13	हे भीरु भयशीले
sp003-003129_RV_13	ऊङुतः इत्यूङ्
sp003-003130_RV_13	ततः नदीत्वात् सम्बुद्धौ ह्रस्वः
sp003-003131_RV_13	त्वम् रक्षसा रावणेन यतः येन मार्गेण सार्वविभक्तिकः तसिः
sp003-003132_RV_13	अपनीता अपहृता तम् मार्गम् वागिन्द्रियाभावात् वक्तुम् अशक्नुवत्यः एताः लताः वीरुधः आवर्जिताः नमिताः पल्लवाः
sp003-003133_RV_13	पाणिस्थानीयाः याभिः ताभिः शाखाभिः स्वावयवभूताभिः कृपया मे अदर्शयन्
sp003-003134_RV_13	हस्तचेष्टया असूचयन् इत्यर्थः
sp003-003135_RV_13	शाखा वृक्षान्तरे भुजे इति विश्वः
sp003-003136_RV_13	लतादीनामपि ज्ञानम् अस्त्येव
sp003-003137_RV_13	तदुक्तम् मनुना अन्तःसञ्ज्ञा भवन्त्येते सुखदुःखसमन्विताः इति
sp003-003138_RV_13	मृग्यश्चेति
sp003-003139_RV_13	दर्भाङ्कुरेषु भक्ष्येषु निर्व्यपेक्षाः निःस्पृहाः मृग्यः मृगाङ्गनाश्च उत्पक्ष्मराजीनि विलोचनानि दक्षिणस्याम् दिशि व्यापारयन्त्यः
sp003-003140_RV_13	प्रवर्तयन्त्यः सत्यः तव अगतिज्ञम् गत्यनभिज्ञम् माम् समबोधयन्
sp003-003141_RV_13	दृष्टिचेष्टया त्वद्गतिम् अवबोधयन् इत्यर्थः
sp003-003142_RV_13	एतदिति
sp003-003143_RV_13	माल्यवतः नाम गिरेः अम्बरलेखि अभ्रङ्कषम् शृङ्गम् एतत् पुरस्तात् अग्रे आविर्भवति
sp003-003144_RV_13	यत्र शृङ्गे घनैः मेघैः नवम् पयः मया त्वद्विप्रयोगेण यत् अश्रु तच्च समम् युगपदत् विसृष्टम्
sp003-003145_RV_13	मेघदर्शनात् वर्षतुल्यम् अश्रु विमुक्तम् इति भावः
sp003-003146_RV_13	गन्धश्चेति
sp003-003147_RV_13	यस्मिन् शृङ्गे धाराभिः वर्षधाराभिः आहतानाम् पल्वलानाम् गन्धश्च
sp003-003148_RV_13	अर्धोद्गतकेसरम् कादम्बम् नीपकुसुमम् च
sp003-003149_RV_13	स्निग्धाः मधुराः
sp003-003150_RV_13	शिखिनाम् बर्हिणाम्
sp003-003151_RV_13	शिखिनौ वह्निबर्हिणौ इत्यमरः
sp003-003152_RV_13	केकाश्च
sp003-003153_RV_13	त्वया विना मे असह्यानि बभूवुः
sp003-003154_RV_13	नपुंसकमनपुंसकेन इति नपुंसकैकशेषः
sp003-003155_RV_13	पूर्वानुभुतमिति
sp003-003156_RV_13	किञ्च
sp003-003157_RV_13	हे भीरु यत्र शृङ्गे पूर्वानुभूतम् कम्पोत्तरम् कम्पप्रधानम् तवोपगूढम् उपगूहनम्
sp003-003158_RV_13	स्मरता मया गुहाविसारीणि घनगर्जितानि कथञ्चित् अतिवाहितानि
sp003-003159_RV_13	स्मारकत्वेन उद्दीपकत्वात् क्लेशेन गमितानि इत्यर्थः
sp003-003160_RV_13	आसारेति
sp003-003161_RV_13	यत्र शृङ्गे विभिन्नकोशैः विकसितकुड्मलैः नवकन्दलैः
sp003-003162_RV_13	कन्दलीपुष्पैः अरुणवर्णैः आसारेण धारासम्पातेन
sp003-003163_RV_13	धारासम्पात आसारः इत्यमरः
sp003-003164_RV_13	सिक्तायाः क्षितेः बाष्पस्य धूमवर्णस्य योगाद्धेतोः
sp003-003165_RV_13	विडम्ब्यमानाम् विडम्ब्यमाना अनुक्रियमाणा ते विवाहधूमेन अरुणा लोचनश्रीः
sp003-003166_RV_13	सादृश्यात् स्मर्यमाणा इति शेषः
sp003-003167_RV_13	माम् अक्षिणोत् अपीडयत्
sp003-003168_RV_13	उपान्तेति
sp003-003169_RV_13	उपान्तवानीरवनोपगूहानि पार्श्ववञ्जुलवनच्छन्नानि आलक्ष्याः ईषदृश्याः पारिप्लवाः चञ्चलाः सारसाः
sp003-003170_RV_13	येषु तानि अमूनि पम्पासलिलानि पम्पासरोजलानि दूरात् अवतीर्णा मे दृष्टिः अत एव खेदात्पिबतीव
sp003-003171_RV_13	न विहातुम् उत्सहते इत्यर्थः
sp003-003172_RV_13	अत्रेति
sp003-003173_RV_13	अत्र पम्पासरसि अन्योन्यस्मै दत्तोत्पलकेशराणि अवियुक्तानि रथाङ्गनाम्नाम्
sp003-003174_RV_13	द्वन्द्वानि चक्रवाकमिथुनानि ते तव दूरान्तरवर्तिना दूरदेशवर्तिना
sp003-003175_RV_13	मया हे प्रिये सस्पृहम् साभिलाषम् ईक्षितानि
sp003-003176_RV_13	तदानीम् त्वाम् अस्मार्षम् इत्यर्थः
sp003-003177_RV_13	इमामिति
sp003-003178_RV_13	किञ्च
sp003-003179_RV_13	स्तनवत् अभिरामाभ्याम् स्तबकाभ्याम् अभिनम्राम् तन्वीम् इमाम्
sp003-003180_RV_13	तटाशोकस्य लताम् शाखाम् अतः त्वत्प्राप्तिबुद्ध्या त्वमेव प्राप्ता इति भ्रान्त्या
sp003-003181_RV_13	परिरब्धुम् आलिङ्गितुम् कामः यस्य सः अहम् सौमित्रिणा लक्ष्मणेन साश्रुः निषिद्धः नेयम् सीतेति निवारितः
sp003-003182_RV_13	परिरब्धुकामः इत्यत्र तुम् काममनसोरपि इति वचनात् मकारलोपः
sp003-003183_RV_13	अमूरिति
sp003-003184_RV_13	विमानस्य अन्तरेषु अवकाशेषु लम्बन्ते याः तासाम् काञ्चनकिङ्किणीनाम् स्वनम् श्रुत्वा
sp003-003185_RV_13	स्वयूथशब्दभ्रमात् खम् आकाशम् उत्पतन्त्यः अमूः गोदावरीसारसपङ्क्तयः त्वाम् प्रत्युद्व्रजन्तीव
sp003-003186_RV_13	एषेति
sp003-003187_RV_13	पेशलमध्ययापि
sp003-003188_RV_13	भाराक्षमयापीत्यर्थः
sp003-003189_RV_13	त्वया घटाम्बुभिः संवर्धिताः बालचूताः यस्याः सा
sp003-003190_RV_13	उन्मुखाः अस्मत् अभिमुखाः त्वत्संवर्धिताः एव कृष्णसाराः
sp003-003191_RV_13	यस्याः सा चिरात् दृष्टा एषा पञ्चवटी मे मनः आनन्दयति आह्लादयति
sp003-003192_RV_13	पश्चवटीशब्दः पूर्वमेव व्याख्यातः
sp003-003193_RV_13	अत्रेति
sp003-003194_RV_13	अत्र पञ्चवट्याम्
sp003-003195_RV_13	गोदा गोदावरी
sp003-003196_RV_13	तस्याः समीपे अनुगोदम्
sp003-003197_RV_13	अनुर्यत्समया इत्यव्ययीभावः
sp003-003198_RV_13	मृगयायाः निवृत्तः तरङ्गवातेन विनीतखेदः रहः रहसि
sp003-003199_RV_13	अत्यन्तसंयोगे द्वितीया
sp003-003200_RV_13	त्वदुत्सङ्गनिषण्णमूर्धा सन् अहम् वानीरगृहेषु सुप्तः स्मरामि
sp003-003201_RV_13	वाक्यार्थः कर्म
sp003-003202_RV_13	सुप्त इति यत् तत्स्मरामि इत्यर्थः
sp003-003203_RV_13	भ्रूभेदेति
sp003-003204_RV_13	यः मुनिः भ्रूभेदमात्रेण भ्रूभङ्गमात्रेणैव नहुषम् राजानम् मघोनः पदात् इन्द्रत्वात् प्रभ्रंशयाञ्चकार प्रभ्रंशयति स्म
sp003-003205_RV_13	आविलाम्भःपरिशुद्धिहेतोः कलुषजलप्रसादहेतोः तस्य मुनेः अगस्त्यस्य
sp003-003206_RV_13	अगस्त्योदये शरदि जलम् प्रसीदति इत्युक्तम् प्राक्
sp003-003207_RV_13	भूमौ भवः भौमः स्थानपरिग्रहः आश्रमः अयम्
sp003-003208_RV_13	दृश्यते इति शेषः
sp003-003209_RV_13	भौमः इत्यनेन दिव्योपि अस्तीत्युक्तम्
sp003-003210_RV_13	परिगृह्यत इति परिग्रहः स्थानमेव परिग्रहः इति विग्रहः
sp003-003211_RV_13	त्रेताग्नीति
sp003-003212_RV_13	अनिन्द्यकीर्तेः तस्य अगस्त्यस्य आक्रान्तविमानमार्गम्
sp003-003213_RV_13	हविर्गन्धः अस्य अस्तीति हविर्गन्धि त्रेताग्निः अग्नित्रयम्
sp003-003214_RV_13	अग्नित्रयमिदम् त्रेता इत्यमरः
sp003-003215_RV_13	पृषोदरादित्वात् एत्वम्
sp003-003216_RV_13	त्रेताग्नेः धूमाग्रम् इदम् घ्रात्वा आघ्राय रजसः गुणात् विमुक्तः
sp003-003217_RV_13	मे मम आत्मा अन्तःकरणम् लघिमानम् लघुत्वगुणम् समश्नुते प्राप्नोति
sp003-003218_RV_13	एतदिति
sp003-003219_RV_13	हे मानिनि शातकर्णेः मुनेः सम्बन्धि पञ्चाप्सरो नाम पञ्चाप्सर इति प्रसिद्धम्
sp003-003220_RV_13	पञ्च अप्सरसः यस्मिन्निति विग्रहः
sp003-003221_RV_13	पर्यन्तेषु वनानि यस्य तत् पर्यन्तवनम् एतत् विहारवारि क्रीडासरः विदूरात्
sp003-003222_RV_13	मेघानाम् अन्तरे मध्ये आलक्ष्यम् ईषदृश्यम्
sp003-003223_RV_13	आङीषदर्थेऽभिव्याप्तौ
sp003-003224_RV_13	इत्यमरः
sp003-003225_RV_13	इन्दुबिम्बमिव
sp003-003226_RV_13	आभाति
sp003-003227_RV_13	पुरेति
sp003-003228_RV_13	पुरा पूर्वस्मिन्काले दर्भाङ्कुरमात्रवृत्तिः तन्मात्राहारः मृगैः सार्धम् सह
sp003-003229_RV_13	चरन् सः ऋषिः समाधेः तपसः भीतेन मघोना इन्द्रेण पञ्चानाम् अप्सरसाम् यौवनम्
sp003-003230_RV_13	तद्धितार्थ इत्यनेन उत्तरपदसमासः
sp003-003231_RV_13	तदेव कूटबन्धम् कपटयन्त्रम् उपनीतः
sp003-003232_RV_13	उन्माथः कोटयन्त्रम् स्यात् इत्यमरः
sp003-003233_RV_13	किल इति ऐतिह्ये
sp003-003234_RV_13	मृगसाहचर्यात् मृगवदेव बद्धः इति भावः
sp003-003235_RV_13	तस्येति
sp003-003236_RV_13	अन्तर्हितसौधभाजः जलान्तर्गतप्रासादगतस्य तस्य शातकर्णेः अयम्
sp003-003237_RV_13	प्रसक्तः सन्ततः सङ्गीतमृदङ्गघोषः वियद्गतः सन् पुष्पकस्य चन्द्रशालाः शिरोगृहाणि
sp003-003238_RV_13	चन्द्रशाला शिरोगृहम् इति हलायुधः
sp003-003239_RV_13	क्षणम् प्रतिश्रुद्भिः प्रतिध्वानैः मुखराः ध्वनन्तीःकरोति
sp003-003240_RV_13	स्त्री प्रतिश्रुत्प्रतिध्वाने इत्यमरः
sp003-003241_RV_13	हविर्भुजामिति
sp003-003242_RV_13	नाम्ना सुतीक्ष्णः सुतीक्ष्णनामा चरितेन दान्तः सौम्यः असौ अपरः तपस्वी
sp003-003243_RV_13	एधवताम् इन्धनवताम्
sp003-003244_RV_13	काष्ठम् दार्विन्धनम् त्वेधः इत्यमरः
sp003-003245_RV_13	चतुर्णाम् हविर्भुजाम् अग्नीनाम् मध्ये
sp003-003246_RV_13	ललाटम् तपतीति ललाटन्तपः सूर्यः
sp003-003247_RV_13	असूर्यललाटयोः दृशितपोः इति खश्प्रत्ययः
sp003-003248_RV_13	अरुर्द्विषत् इत्यादिना मुमागमः
sp003-003249_RV_13	ललाटन्तपः सप्तसप्तिः सप्ताश्वः सूर्यः यस्य सः तथोक्तः सन्
sp003-003250_RV_13	तपस्यति तपश्चरति
sp003-003251_RV_13	कर्मणो रोमन्थतपोभ्याम् वर्तिचरोः इति क्यङ्
sp003-003252_RV_13	तपसः परस्मैपदम् च इति वक्तव्यम्
sp003-003253_RV_13	अमुमिति
sp003-003254_RV_13	जनितेन्द्रशङ्कम्
sp003-003255_RV_13	तपसा इति शेषः
sp003-003256_RV_13	अमुम् सुतीक्ष्णम् सहासम् प्रहितानी ईक्षणानि दृष्टयः येषु तानि
sp003-003257_RV_13	व्याजेन केनचिन्मिषेण
sp003-003258_RV_13	पुंस्यर्धोऽर्धम् समेम्ऽशके इति विश्वः
sp003-003259_RV_13	अर्धम् ईषत् सन्दर्शिताः मेखलाः येषु तानि सुराङ्गनानाम् इन्द्रप्रेषितानाम्
sp003-003260_RV_13	विभ्रमाः एव चेष्टितानि विकर्तुम् स्खलयितुम् अलम् समर्थानि न बभूवुः इति शेषः
sp003-003261_RV_13	एष इति
sp003-003262_RV_13	ऊर्ध्वबाहुः एषः सुतीक्ष्णः अक्षमाल इव वलयम् यस्य तम् मृगाणाम् कण्डूयितारम्
sp003-003263_RV_13	कुशाः एव सूचयः ताः लुनातीति कुशसूचिलावः तम्
sp003-003264_RV_13	कर्मण्यण् इत्यण्
sp003-003265_RV_13	एभिः विशेषणैः जपशीलत्वम् भूतदया कर्मक्षमत्वम् च द्योत्यते
sp003-003266_RV_13	सव्यादितरम् दक्षिणम् भुजम् मे मम सभाजने सम्माननिमित्ते
sp003-003267_RV_13	निमित्तात्कर्मयोगे इति सप्तमी
sp003-003268_RV_13	इतः प्राध्वम् प्रकृतानुकूलबन्धम् प्रयुङ्क्ते
sp003-003269_RV_13	आनुकूल्यार्थकम् प्राध्वम् इत्यमरः
sp003-003270_RV_13	अव्ययम् च एतत्
sp003-003271_RV_13	वाचंयमत्वादिति
sp003-003272_RV_13	एषः सुतीक्ष्णः
sp003-003273_RV_13	वाचम् यच्छतीति वाचंयमः मौनव्रती
sp003-003274_RV_13	वाचि यमो व्रते इति खच्प्रत्ययः
sp003-003275_RV_13	वाचंयमपुरन्दरौ च इति मुम्
sp003-003276_RV_13	तस्य भावः तत्त्वात् मम प्रणतिम् किञ्चित् मूर्ध्नः कम्पेन प्रतिगृह्य विमानेन व्यवधानम् तिरोधानम् तस्मात् मुक्ताम्
sp003-003277_RV_13	अपेतापोढमुक्तपतित इत्यादिना पञ्चमीसमासः
sp003-003278_RV_13	दृष्टिम् पुनः सहस्रार्चिषि सूर्ये सन्निधत्ते
sp003-003279_RV_13	सम्यग्धत्ते इत्यर्थः
sp003-003280_RV_13	अन्यथा अकर्मकत्वप्रसङ्गात्
sp003-003281_RV_13	अद इति
sp003-003282_RV_13	शरणे रक्षणे साधु शरण्यम्
sp003-003283_RV_13	पावयतीति पावनम्
sp003-003284_RV_13	अदः दृश्यमानम् तपोवनम् आहिताग्नेः शरभङ्गनाम्नः मुनेः सम्बन्धि
sp003-003285_RV_13	यः शरभङ्गः चिराय चिरम् अग्निम् समिद्भिः सन्तर्प्य
sp003-003286_RV_13	चिरम् अग्निम् समिद्भिः सन्तर्प्य तर्पयित्वा ततः मन्त्रैः पूताम् शुद्धाम् तनुम् अपि अहौषीत् उतवान्
sp003-003287_RV_13	जुहोतेः लुङ्
sp003-003288_RV_13	छायेति
sp003-003289_RV_13	अधुना अस्मिन्काले तस्य शरभङ्गस्य सम्बन्धिनी अतिथीनाम् सपर्या अतिथिपूजा
sp003-003290_RV_13	पूजा नमस्यापचितिः सपर्यार्चार्हणाः समाः इत्यमरः
sp003-003291_RV_13	छायाभिः विनीतः अपनीतः अध्वपरिश्रमः यैः तेषु भूयिष्ठानि बहुतमानि
sp003-003292_RV_13	सम्भाव्यानि श्लाघ्यानि फलानि येषाम् तेषु अमीषु पादपेषु आश्रमवृक्षेषु सुपुत्रेष्विव स्थिता
sp003-003293_RV_13	तत्पुत्रैरिव पादपैः अनुष्ठीयते इत्यर्थः
sp003-003294_RV_13	धारेति
sp003-003295_RV_13	धाराः निर्झरधाराः
sp003-003296_RV_13	यद्वा धाराया सातत्येन स्वनोद्गारि दरी एव मुखम् यस्य सः
sp003-003297_RV_13	शृङ्गम् शिखरम् विषाणम् च तस्य अग्रे लग्नः अम्बुदः एव वप्रपङ्कः वप्रक्रीडासक्तपङ्कः यस्य सः
sp003-003298_RV_13	असौ चित्रकूटः हे बन्धुरगात्रि उन्नतानताङ्गि
sp003-003299_RV_13	बन्धुरम् तून्नतानतम् इत्यमरः
sp003-003300_RV_13	दृप्तः ककुद्मान् वृषभः इव
sp003-003301_RV_13	मे चक्षुः बध्नाति अनन्यासक्तम् करोति
sp003-003302_RV_13	एषेति
sp003-003303_RV_13	प्रसन्नः निर्मलः स्तिमितः निःस्पन्दः प्रवाहः यस्याः सा विदूरस्य अन्तरस्य
sp003-003304_RV_13	मध्यवर्त्यवकाशस्य भावात् तन्वी दूरदेशवर्तित्वात् तनुत्वेन अवभासमाना मन्दाकिनी नाम काचित् चित्रकूटनिकटगा एषा सरित् नगोपकण्ठे
sp003-003305_RV_13	भूमेः कण्ठगता मुक्तावलीव भाति
sp003-003306_RV_13	अत्र नगस्य शिरस्त्वम् तदुपकण्ठस्य कण्ठत्वम् च गम्यते
sp003-003307_RV_13	अयमिति
sp003-003308_RV_13	गिरेः समीपे अनुगिरम्
sp003-003309_RV_13	गिरेश्च सेनकस्य इति समासान्तः टच्प्रत्ययः
sp003-003310_RV_13	सुजातः सप्तमालः अयम् दृश्यते
sp003-003311_RV_13	यस्य तमालस्य
sp003-003312_RV_13	शोभनः गन्धः यस्य तत् सुगन्धि
sp003-003313_RV_13	गन्धस्य इत्यादिना इकारः समासान्तः
sp003-003314_RV_13	प्रवालम् पल्लवम आदाय मया ते यवाङ्कुरवत् आपाण्डौ
sp003-003315_RV_13	कपोले शोभी शोभते यः सः अवतंसः परिकल्पितः
sp003-003316_RV_13	अनिग्रहेति
sp003-003317_RV_13	अनिग्रहत्रासाः दण्डभयरहिताः अपि विनीताः सत्त्वाः जन्तवः यस्मिन् तत्
sp003-003318_RV_13	अपुष्पलिङ्गात् पुष्परूपनिमित्तम् विनैव फलबन्धिनः फलग्राहिणः वृक्षाः यस्मिन् तत्
sp003-003319_RV_13	अत एव आविष्कृतोदग्रतरप्रभावम् अत्रेः मुनेः तपसः साधनम् वनम् एतत्
sp003-003320_RV_13	अत्रेति
sp003-003321_RV_13	अत्र वने अनसूया अत्रिपत्नि
sp003-003322_RV_13	सप्त च ते ऋषयश्च सप्तर्षयः
sp003-003323_RV_13	दिक्सङ्ख्ये सञ्ज्ञायाम् इति तत्पुरुषसमासः
sp003-003324_RV_13	तेषाम् हस्तैः उद्धृतानि हेमपद्मानि यस्याः ताम् त्र्यम्बकमौलिमालाम् हरशिरःस्रजम्
sp003-003325_RV_13	त्रिस्रोतसम् भागीरथीम् तपोधनानाम् ऋषीणाम् अभिषेकाय स्नानाय प्रवर्तयामास प्रवाहयामास
sp003-003326_RV_13	किल इति ऐतिह्ये
sp003-003327_RV_13	वीरासनैरिति
sp003-003328_RV_13	वीरासनैः जपसाधनैः
sp003-003329_RV_13	ध्यानम् जुषन्ते सेवन्ते इति ध्यानजुषः
sp003-003330_RV_13	तेषाम् तैः उपविश्य ध्यायताम् ऋषीणाम् सम्बन्धिनः
sp003-003331_RV_13	समध्यासितवेदिमध्याः इदम् वीरासनस्थानीयम्
sp003-003332_RV_13	अमी शाखिनोऽपि निवाते निष्कम्पतया योगाधिरूढाः इव ध्यानभाजः इव विभान्ति
sp003-003333_RV_13	ध्यायन्तोऽपि निश्चलाङ्गाः भवन्ति
sp003-003334_RV_13	वीरासने वसिष्ठः एकपादमथैकस्मिन् विन्यस्योरूणि संस्थितम्
sp003-003335_RV_13	इतरस्मिंस्तथा चान्यम् वीरासनमुदाहृतम्
sp003-003336_RV_13	इति
sp003-003337_RV_13	त्वयेति
sp003-003338_RV_13	त्वया पुरस्तात् पूर्वम् यः उपयाचितः प्रार्थितः
sp003-003339_RV_13	तथा च रामायणे न्यग्रोधम् तम् उपस्थाय वैदेही वाक्यमब्रवीत्
sp003-003340_RV_13	नमस्तेऽस्तु महावृक्ष पालयेन्मे व्रतम् पतिः
sp003-003341_RV_13	इति
sp003-003342_RV_13	श्यामः इति प्रतीतः सः वटः अयम् फलितः सन्
sp003-003343_RV_13	सपद्मरागः गारुडानाम् मणीनाम् मरकतानाम् राशिरिव
sp003-003344_RV_13	विभाति
sp003-003345_RV_13	क्वचित् इत्यादिभिः चतुर्भिः श्लोकैः प्रयागे गङ्गायमुनासङ्गमम् वर्णयति
sp003-003346_RV_13	क्वचिदित्यादि हे अनवद्याङ्गि यमुनातरङ्गैः भिन्नप्रवाहा व्यामिश्रौघा गङ्गा जाह्नवी विभाति
sp003-003347_RV_13	त्वम् पश्य
sp003-003348_RV_13	का इव
sp003-003349_RV_13	क्वचित्प्रदेशे प्रभया लिम्पन्ति सन्निहितमिति प्रभालेपिभिः
sp003-003350_RV_13	इन्द्रनीलैः अनुविद्धा सह गुम्फिता मुक्तामयी यष्टिरिव हारावलिरिव विभाति
sp003-003351_RV_13	अन्यत्र प्रदेशे इन्दीवरैः नीलोत्पलैः उत्खचितान्तरा सह ग्रथिता सितपङ्कजानाम् पुण्डरीकाणाम् माला इव
sp003-003352_RV_13	विभातीति सर्वत्र सम्बन्धः
sp003-003353_RV_13	क्वचित् कादम्बसंसर्गवती नीलहंससंसृष्टा प्रियम् मानसम् नाम सरः येषाम् तेषाम् खगानाम् राजहंसानाम् पङ्क्तिः इव
sp003-003354_RV_13	राजहंसास्तु ते चञ्चुचरणैर्लोहितैः सिताः इत्यमरः
sp003-003355_RV_13	अन्यत्र कालागुरुणा दत्तपत्रा रचितमकरिकापत्रा भुवः चन्दनकल्पिता भक्तिरिव
sp003-003356_RV_13	क्वचित् छायासु विलीनैः स्थितैः तमोभिः शबलीकृता कर्बुरीकृता चान्द्रमसी प्रभा चन्द्रिका इव
sp003-003357_RV_13	अन्यत्र रर्न्ध्रेषु आलक्ष्यनभःप्रदेशा शुभ्रा शरदभ्रलेखा शरन्मेघपङ्क्तिः इव
sp003-003358_RV_13	क्वचित् कृष्णोरगभूषणा भस्माङ्गरागा ईश्वरस्य तनुरिव विभाति
sp003-003359_RV_13	शेषः व्याख्यातः
sp003-003360_RV_13	कलापकम्
sp003-003361_RV_13	समुद्रपत्न्योरिति
sp003-003362_RV_13	अत्र समुद्रपत्न्योः गङ्गायमुनयोः जलसन्निपाते सङ्गमे अभिषेकात् स्नानात् पूतात्मनाम् तनुत्यजाम्
sp003-003363_RV_13	शुद्धात्मनाम् पुंसाम् तत्त्वावबोधेन तत्त्वज्ञानेन विनापि प्रारब्धशरीरत्यागानन्तरम् भूयः पुनः शरीरबन्धः शरीरयोगः नास्ति किल
sp003-003364_RV_13	अन्यत्र ज्ञानादेव मुक्तिः
sp003-003365_RV_13	अत्र तु स्नानादेव मुक्तिः इत्यर्थः
sp003-003366_RV_13	पुरमिति
sp003-003367_RV_13	निषादाधिपतेः गुहस्य तत्पुरम् इदम्
sp003-003368_RV_13	यस्मिन्पुरे मया मौलिमणिम् विहाय जटासु बद्धासु रचितासु सतीषु
sp003-003369_RV_13	सुमन्त्रः हे कैकेयि तव कामाः मनोरथाः फलिताः सफलाः जाताः इत्यरुदत्
sp003-003370_RV_13	रुदिर् अश्रुविमोचने इति धातोर्लुङ्
sp003-003371_RV_13	पयोधरैरिति
sp003-003372_RV_13	पुण्यजनाङ्गनानाम् यक्षस्त्रीणाम् पयोधरैः स्तनैः निर्विष्टः उपभुक्तः हेमाम्बुजरेणुः यस्य तत्
sp003-003373_RV_13	तत्र ताः क्रीडन्तीति व्यज्यते
sp003-003374_RV_13	ब्रह्मणः इदम् ब्राह्मम्
sp003-003375_RV_13	नस्तद्धिते इति टिलोपः
sp003-003376_RV_13	ब्राह्मम् सरः मानसाख्यम् यस्याः सरय्वाः
sp003-003377_RV_13	बुर्द्धेः महत्तत्त्वस्य अव्यक्तम् प्रधानमिव कारणम्
sp003-003378_RV_13	आप्तस्य वाचः आप्तवाचः वेदाः
sp003-003379_RV_13	यद्वा बहुव्रीहिणा मुनयः उदाहरन्ति प्रचक्षते
sp003-003380_RV_13	जलानीति
sp003-003381_RV_13	यूपः संस्कृतः पशुबन्धनार्हः दारुविशेषः
sp003-003382_RV_13	तीरनिखातयूपा या सूरयूः तुरङ्गमेधाः अश्वमेधाः तेषु अवभृथार्थमेव
sp003-003383_RV_13	अवतीर्णैः अवरूढैः इक्ष्वाकुभिः इक्ष्वाकुगोत्रापत्यैः नः पूर्वैः
sp003-003384_RV_13	तद्राजत्वात् अणो लुक्
sp003-003385_RV_13	पुण्यतरीकृतानि अतिशयेन पुण्यानि कृतानि
sp003-003386_RV_13	जलानि अयोध्याम् राजधानीम् नगरीम् अनु समीपे तया लक्षितया इत्यर्थः
sp003-003387_RV_13	अनुशब्दस्य लक्षणेत्थम्भूत इत्यादिना कर्मप्रवचनीयत्वात् तद्योगे द्वितीया
sp003-003388_RV_13	वहति प्रापयति
sp003-003389_RV_13	यामिति
sp003-003390_RV_13	याम् सरयूम् मे मानसम् कर्तृ सैकतम् पुलिनम् तदेव उत्सङ्गः तत्र यत्सुखम्
sp003-003391_RV_13	तत्र उचितानाम् प्राज्यैः प्रभूतैः पयोभिः अम्बुभिः क्षीरैश्च
sp003-003392_RV_13	पयः क्षीरम् पयोऽम्बु च इत्यमरः
sp003-003393_RV_13	परिवर्धितानाम् पुष्टानाम् उत्तरकोसलानाम् उत्तरकोसलेश्वराणाम्
sp003-003394_RV_13	सामान्यधात्रीम् साधारणमातरमिव सम्भावयति
sp003-003395_RV_13	धात्री जनन्यामलकी वसुमत्युपमातृषु इति विश्वः
sp003-003396_RV_13	सेति
sp003-003397_RV_13	मदीया जननी कौसल्या इव मान्येन पूज्येन तेन राज्ञा दशरथेन वियुक्ता सा इयम् सरयूः दूरे वसन्तम्
sp003-003398_RV_13	प्रोष्य आगच्छन्तम् इत्यर्थः
sp003-003399_RV_13	माम् पुत्रभूतम् शिशिरानिलैः तरङ्गैरेव हस्तैः उपगूहतीव आलिङ्गतीव
sp003-003400_RV_13	विरक्तेति
sp003-003401_RV_13	विरक्ता अतिरक्ता या सन्ध्या तद्वत्कपिशम् ताम्रवर्णम्
sp003-003402_RV_13	पृथिव्याः इदम् पार्थिवम्
sp003-003403_RV_13	रजः धूलिः पुरस्तात् अग्रे यतः यस्मात्कारणात् उज्जिहीत उद्गच्छति
sp003-003404_RV_13	तस्मात्
sp003-003405_RV_13	हनुः अस्यास्तीति हनुमान्
sp003-003406_RV_13	शरादीनाम् च इति दीर्घः
sp003-003407_RV_13	तेन कथिता प्रवृत्तिः अस्मदागमनवार्ता यस्मै सः भरतः
sp003-003408_RV_13	ससैन्यः सन् माम् प्रत्युद्गतः इति शङ्के तर्कयामि
sp003-003409_RV_13	शङ्का भयवितर्कयोः इति शब्दार्णवे
sp003-003410_RV_13	अत्र यत्तदोः नित्यसम्बन्धात् तच्छब्दलाभः
sp003-003411_RV_13	अद्धेति
sp003-003412_RV_13	किञ्च
sp003-003413_RV_13	साधुः सज्जनः सः भरतः
sp003-003414_RV_13	साधुर्वार्धुषिके चारौ सज्जने चापि वाच्यवत् इति विश्वः
sp003-003415_RV_13	पालितसङ्गराय पालितपितृप्रतिज्ञाय मे मह्यम् अनघाम् अदोषाम्
sp003-003416_RV_13	भोगाभावात् अनुच्छिष्टाम् किन्तु संरक्षिताम् श्रियम्
sp003-003417_RV_13	मृधे युद्धे खरादीन्हत्वा निवृत्ताय मे लक्ष्मणः
sp003-003418_RV_13	संरक्षिताम् अनघाम् त्वामिव प्रत्यर्पयिष्यति अद्धा सत्यम्
sp003-003419_RV_13	तत्त्वे त्वद्धाञ्जसा द्वयम् इत्यमरः
sp003-003420_RV_13	असाविति
sp003-003421_RV_13	असौ पदातिः पादचारी चीरवासाः वल्कलवसनः भरतः
sp003-003422_RV_13	पश्चात् पृष्ठभागे अवस्थापिता वाहिनी सेना येन सः तथोक्तः सन्
sp003-003423_RV_13	नद्यृतश्च इति कप्
sp003-003424_RV_13	गुरुम् वसिष्ठम् पुरस्कृत्य वृद्धैः अमात्यैः सह अर्घ्यपाणिः सन् माम् अभ्युपैति
sp003-003425_RV_13	पित्रेति
sp003-003426_RV_13	यः भरतः पित्रा विसृष्टाम् दत्ताम् अङ्कम् उत्सङ्गम् च गतामपि
sp003-003427_RV_13	याम् श्रियम् युवापि मदपेक्षया मद्भक्त्या भोक्ता सन्
sp003-003428_RV_13	तृन्नन्तत्वात् न लोक इति षष्ठीनिषेधः
sp003-003429_RV_13	इयन्ति वर्षाणि एतावतः वत्सरान्
sp003-003430_RV_13	अत्यन्तसंयोगे द्वितीया
sp003-003431_RV_13	तया श्रिया सह
sp003-003432_RV_13	स्त्रियेति च इति गम्यते
sp003-003433_RV_13	उग्रम् दुश्चरम् आसिधारम् नाम व्रतम् अभ्यस्यतीव वर्तयतीव
sp003-003434_RV_13	युवा युवत्या सार्धम् यत् मुग्धभर्तृवदाचरेत्
sp003-003435_RV_13	अन्तर्निवृत्तसङ्गः स्यात् आसिधारव्रतम् हि तत्
sp003-003436_RV_13	इति यादवः
sp003-003437_RV_13	इदम् च असिधाराचङ्क्रमणतुल्यत्वात् आसिधारव्रतम् इत्युक्तम्
sp003-003438_RV_13	एतावदिति
sp003-003439_RV_13	दाशरथौ रामे एतावदुक्तवति सति विमानम् पुष्पकम् कर्तृ तदीयाम्
sp003-003440_RV_13	रामसम्बन्धिनीम् इच्छाम् अधिदेवतया भिषेण विदित्वा
sp003-003441_RV_13	तत्प्रेरितम् सत् इत्यर्थः
sp003-003442_RV_13	सविस्मयाभिः भरतानुगाभिः प्रकृतिभिः प्रजाभिः उद्वीक्षितम् सत् ज्योतिष्पथात् आकाशात् अवततार
sp003-003443_RV_13	तस्मादिति
sp003-003444_RV_13	रामः सेवायाम् विचक्षणः कुशलः हरीश्वरः सुग्रीवः
sp003-003445_RV_13	तेन दत्तः हस्तः हस्तावलम्बः यस्य तादृशः सन्
sp003-003446_RV_13	स्थलज्ञत्वात् पुरःसरः विभीषणः तेन दर्शितेन अदूरम् आसन्नम् महीतलम्
sp003-003447_RV_13	यस्य तेन भङ्गिभिः विच्छत्तिभिः रचितस्फटिकेन बद्धस्फटिकेन सोपानपर्वणा
sp003-003448_RV_13	मार्गेण तस्मात् यानात् पुष्पकात् अवातरत् अवतीर्णेवान्
sp003-003449_RV_13	तरतेः लङ्
sp003-003450_RV_13	इक्ष्वाक्विति
sp003-003451_RV_13	प्रयतः सः रामः इक्ष्वाकुवंशगुरवे वसिष्ठाय प्रणम्य नमस्कृत्य अर्घ्यस्य परिग्रहः
sp003-003452_RV_13	स्वीकारः तस्य अन्ते पर्यश्रुः परिगतानन्दबाष्पः सन्
sp003-003453_RV_13	भ्रातरम् भरतम् अस्वजत आलिङ्गत्
sp003-003454_RV_13	तस्मिन्रामे भक्त्या उपोढः परिहृतः पितृराज्यमहाभिषेकः येन तस्मिन् मूर्धनि उपजघ्रौ च
sp003-003455_RV_13	घ्रा गन्धोपादाने लिटि रूपम्
sp003-003456_RV_13	श्मश्रुप्रवृद्धीति
sp003-003457_RV_13	श्मश्रूणाम् मुखरोम्णाम् प्रवृद्ध्या संस्काराभावात् अभिवृद्ध्या जनिता आननेषु विक्रिया
sp003-003458_RV_13	विकतिः येषाम् तान् अत एव प्ररोहैः शाखावलम्बिभिः अधोमुखैः मूलैः जटिलान् जटावतः प्लक्षान् न्यग्रोधानिव स्थितान्
sp003-003459_RV_13	प्रणमतः मन्त्रिबृन्दांश्च शुभैः कपार्दैः दृष्टिपातैः वार्तस्य अनुयोगेन
sp003-003460_RV_13	कुशलप्रश्नेन मधुराक्षरया वाचा च अन्वग्रहीत् अनुगृहीतवान्
sp003-003461_RV_13	दुर्जातेति
sp003-003462_RV_13	अयम् मे दुर्जातबन्धुः आपद्बन्धुः
sp003-003463_RV_13	दुर्जातम् व्यसनम् प्रोक्तम् इति विश्वः
sp003-003464_RV_13	ऋक्षहरीश्वरः सुग्रीवः
sp003-003465_RV_13	एषः समरेषु पुरःप्रहर्ता पौलस्त्यः विभीषणः
sp003-003466_RV_13	इत्यादृतेन आदरवता
sp003-003467_RV_13	कर्तरि क्तः
sp003-003468_RV_13	रघूणाम् नन्दनेन रामेण कथितौ उभौ विभीषणसुग्रीवौ
sp003-003469_RV_13	लक्ष्मणम् अनुजमपि व्युत्क्रम्य आलिङ्गनादिभिः असम्भाव्य भरतः ववन्दे
sp003-003470_RV_13	सौमित्रिणेति
sp003-003471_RV_13	तदनु सुग्रीवादिवन्दनानन्तरम् सः भरतः सौमित्रिणा संससृजे सङ्गतः
sp003-003472_RV_13	सृज विसर्गे दैवादिकात् कर्तरि लिट्
sp003-003473_RV_13	नम्रशिरस्कम् प्रणतम् एनम् सौमित्रिम् उत्थाप्य भृशम् गाढम् आलिलिङ्ग च
sp003-003474_RV_13	किम् कुर्वन्
sp003-003475_RV_13	रूढेन्द्रजित्प्रहरणव्रणैः कर्कशेन अस्य सौमित्रेः उरःस्थलेन भुजमध्यम् स्वकीयम् क्लिश्यन्निव पीडयन्निव
sp003-003476_RV_13	क्लिश्नातिः अयम् सकर्मकः
sp003-003477_RV_13	क्लिश्नाति भुवनत्रयम् इति दर्शनात्
sp003-003478_RV_13	ननु रामायणे ततो लक्ष्मणमासाद्य वैदेहीम् च परन्तपः
sp003-003479_RV_13	अभिवाद्य ततः प्रीतो भरतो नाम चाब्रवीत्
sp003-003480_RV_13	इति भरतस्य कानिष्ठ्यम् प्रतीयते
sp003-003481_RV_13	किमर्थम् ज्यैष्ठ्यम् अवलम्ब्य अनार्जवेन श्लोको व्याख्यातः सत्यम्
sp003-003482_RV_13	किन्तु रामायणश्लोकार्थः टीकाकृता उक्तः श्रूयताम्
sp003-003483_RV_13	ततो लक्ष्मणमासाद्य इत्यादिश्लोके आसादनम् लक्ष्मणवैदेह्योः
sp003-003484_RV_13	अभिवादनम् तु वैदेह्याः एव अन्यथा पूर्वोक्तम् भरतस्य ज्यैष्ठ्यम् विरुध्येत इति
sp003-003485_RV_13	रामेति
sp003-003486_RV_13	तदानीम् हरिचमूपतयः रामाज्ञया मनुष्यवपुः कृत्वा गजेन्द्रान् आरुरुहुः
sp003-003487_RV_13	बहुधा मदवारिधाराः क्षरत्सु वर्षत्सु तेषु गजेन्द्रेषु ते कपियूथनाथाः शैलाधिरोहणसुखानि अनुलेभिरे अनुबभूवुः
sp003-003488_RV_13	सानुप्लव इति
sp003-003489_RV_13	सानुप्लवः सानुगः
sp003-003490_RV_13	अभिसारस्त्वनुसरः सहायोऽनुप्लवोऽनुगः इति यादवः
sp003-003491_RV_13	क्षणदाचराणाम् प्रभुः विभीषणोऽपि
sp003-003492_RV_13	प्रभवति अस्मादिति प्रभवः जनकः
sp003-003493_RV_13	दशरथः प्रभवः यस्य सः दशरथप्रभवः रामः
sp003-003494_RV_13	तेन अनुशिष्टः आज्ञप्तः सन् रथान्भेजे
sp003-003495_RV_13	तानेव विशिनष्टि ये रथाः मायाविकल्परचितैः सङ्कल्पविशेषनिर्मितैरपि तदीयैः विभीषणीयैः स्यन्दनैः
sp003-003496_RV_13	रथैः तुलितकृत्रिमभक्तिशोभाः तुलिताः समीकृताः कृत्रिमाः क्रियया निर्वृत्ताः भक्तीनाम् शोभाः
sp003-003497_RV_13	येषाम् ते तथोक्ता न भवन्ति
sp003-003498_RV_13	तेऽपि तत्साम्यम् न लभन्ते इत्यर्थः
sp003-003499_RV_13	कृत्रिमेत्यत्र ड्वितः क्त्रिः इति क्त्रिप्रत्ययः
sp003-003500_RV_13	क्रेर्मम्नित्यम् इति ममागमः
sp003-003501_RV_13	भूय इति
sp003-003502_RV_13	ततः रघुपतिः सावरजः भरतलक्ष्मणसहितः सन्
sp003-003503_RV_13	विलसत्पताकम् कामेन इच्छानुसारेण गतिः यस्य तत् विमानम् भूयः पुनरपि
sp003-003504_RV_13	बुधबृहस्पतिभ्याम् योगेन दृश्यः दर्शनीयः तारापतिः चन्द्रः दोषाभवम् दोषातनम्
sp003-003505_RV_13	सायञ्चिरम्प्राह्ने इत्यादिना दोषाभावशब्दात् अव्ययात् ट्युप्रत्ययः
sp003-003506_RV_13	तरलविद्युत् चञ्चलतटित् अभ्रबृन्दमिव
sp003-003507_RV_13	अभ्यास्त अधिष्ठितवान्
sp003-003508_RV_13	तत्रेति
sp003-003509_RV_13	तत्र विमाने
sp003-003510_RV_13	जगताम् ईश्वरेण आदिवराहेण प्रलयात् उर्वीम् इव
sp003-003511_RV_13	वर्षात्ययेन शरदागमेन अभ्रघनात् मेघसङ्घातात् इन्दोः रुचम् चन्द्रिकामिव
sp003-003512_RV_13	रामेण दशकण्ठः एव कृच्छ्रम् सङ्कटम् तस्मात् प्रत्युद्धृनाम् धृतिमतीम् सन्तोषवतीम् मैथिलसुताम् सीताम् भरतः ववन्दे
sp003-003513_RV_13	लङ्केश्वरेति
sp003-003514_RV_13	लङ्केश्वरस्य रावणस्य प्रणतीनाम् भङ्गेन निरासेन दृढव्रतम् अखण्डितपातिवृत्यम् अत एव
sp003-003515_RV_13	वन्द्यम् जनकात्मजायाः चरणयोः युगम् ज्येष्ठानुवृत्त्या जटिलम् जटायुक्तम् साधोः
sp003-003516_RV_13	सज्जनस्य अस्य भरतस्य शिरश्च इत्युभयम् समेत्य मिलित्वा अन्योन्यस्य पावनम् शोधकम् अभूत्
sp003-003517_RV_13	क्रोशार्थमिति
sp003-003518_RV_13	आर्यः पूज्यः काकुत्स्थः रामः प्रकृतयः प्रजाः पुरःसर्यः यस्य तेन स्तिमितजवेन मन्दवेगेन पुष्पकेण
sp003-003519_RV_13	क्रोशः अध्वपरिमाणविशेषः
sp003-003520_RV_13	क्रोशार्धम् क्रोशैकदेशम् गत्वा शत्रुघ्नेन प्रतिविहिताः सज्जिताः उपकार्याः
sp003-003521_RV_13	पटभवनानि यस्मिन् तत् उदारम् महत् साकेतस्य अयोध्यायाः उपवनम् अध्युवास अधितस्थौ
sp003-003522_RV_13	साकेतः स्यादयोध्यायाम् कोसलेनन्दिनी तथा इति यादवः
sp003-003523_RV_13	इति महामहोपाध्यायकोलाचलमल्लिनाथसूरिविचितया सञ्जीविनीसमाख्यया
sp003-003524_RV_13	व्याख्यया समेतः महाकविश्रीकालिदासकृतौ रघुवंशे महाकाव्ये दण्डकाप्रत्यागमनो नाम त्रयोदशः सर्गः
sp003-003525_RV_14	भर्तुरिति
sp003-003526_RV_14	अथ उपवनाधिष्ठानानन्तरम् दाशरथी रामलक्ष्मणौ
sp003-003527_RV_14	उपघ्नतरोः आश्रयवृक्षस्य
sp003-003528_RV_14	उपघ्न आश्रये इतिनिपातः
sp003-003529_RV_14	तस्य छेदात् व्रतत्यौलते इव
sp003-003530_RV_14	वल्ली तु व्रततिर्लता इत्यमरः
sp003-003531_RV_14	भर्तुः दशरथस्य प्रणाशात् शोचनीयन्दशान्तरम् अवस्थान्तरम्
sp003-003532_RV_14	अवस्थायाम् वस्त्रान्ते अवस्थायाम् वस्त्रान्ते स्यात् दशापि इति विश्वः
sp003-003533_RV_14	प्रपन्ने प्राप्ते जनन्यौ कौसल्यासुमित्रे तत्र साकेतोपवने समम् युगपत् अपश्यताम्
sp003-003534_RV_14	दृशेः कर्तरि लङ्
sp003-003535_RV_14	उभाविति
sp003-003536_RV_14	यथाक्रमम् स्वस्वमातृपूर्वकम् प्रणतौ नमस्कृतवन्तौ हतारी हतशत्रु
sp003-003537_RV_14	हतशत्रुकौ विक्रमशोभिनौ तौ उभौ रामलक्ष्मणौ
sp003-003538_RV_14	उभाभ्याम् मातृभ्याम् अस्रैः अश्रुभिः अन्धतया हेतुना
sp003-003539_RV_14	मातृभ्याम् अस्रैः अश्रुभिः अन्धतया हेतुना
sp003-003540_RV_14	अस्रमश्रु च शोणितम् इति यादवः
sp003-003541_RV_14	विस्पष्टम् न दृष्टौ किन्तु सुतस्पर्शेन यत्सुखम् तस्य उपलम्भात् अनुभवात् ज्ञातौ
sp003-003542_RV_14	आनन्दज इति
sp003-003543_RV_14	तयोः मात्रोः आनन्दजः शिशिरः बाष्पः शोकम्
sp003-003544_RV_14	शोकजम् अशीतम् उष्णम् अश्रु
sp003-003545_RV_14	उष्णतप्तम् ग्रीष्मतप्तम् गङ्गासरय्वोः जलम् कर्म अवतीर्णः हिमाद्रेः निश्यन्दः निर्झरः इव बिभेद
sp003-003546_RV_14	आनन्देन शोकः तिरस्कृतः इत्यर्थः
sp003-003547_RV_14	त इति
sp003-003548_RV_14	ते मातरौ पुत्रयोः अङ्गे शरीरे नैरृतशस्त्राणाम् राक्षसशस्त्राणाम् मार्गान् व्रणान् आर्द्रान् सरसानिव
sp003-003549_RV_14	सदयम् स्पृशन्त्यौ क्षत्रकुलाङ्गनानाम् ईप्सितम् इष्टमपि वीरसूः वीरमात् वीरमातेति शब्दम् नाकामयेताम्
sp003-003550_RV_14	वीरप्रसवः दुःखहेतुरिति भावः
sp003-003551_RV_14	क्लेशावहेति
sp003-003552_RV_14	आवहतीति आवहा
sp003-003553_RV_14	भर्तुः क्लेशावहा क्लेशकारिणी
sp003-003554_RV_14	अत एव अलक्षणा अहम् सीता इति स्वम् नाम उदीरयन्ती स्वर्गः
sp003-003555_RV_14	प्रतिष्ठा आस्पदम् यस्य तस्य स्वर्गस्थितस्य
sp003-003556_RV_14	गुरोः श्वशुरस्य महिष्यौ श्वश्र्वौ वधूः स्नुषा
sp003-003557_RV_14	वधूः स्नुषा वधूर्जाया इत्यमरः
sp003-003558_RV_14	अभक्तिभेदेन ववन्दे
sp003-003559_RV_14	स्वर्गप्रतिष्ठस्य इत्यनेन श्वश्रूवैधव्यदर्शनदुःखम् सूचितम्
sp003-003560_RV_14	उत्तिष्ठेति
sp003-003561_RV_14	ननु वत्से उत्तिष्ठ
sp003-003562_RV_14	असौ सानुजः भर्ता तवैव शुचिना वृत्तेन महत्कृच्छ्रम् दुःखम् तीर्णः तीर्णवान्
sp003-003563_RV_14	इति प्रियार्हाम् ताम् वधूम् प्रियमपि अमिथ्या सत्यम् ते श्वश्र्वौ ऊचतुः
sp003-003564_RV_14	उभयम् दुर्वचम् इति भावः
sp003-003565_RV_14	अथेति
sp003-003566_RV_14	अथ जनन्योः आनन्दजलैः आनन्दबाष्पैः प्रारब्धम् प्रक्रान्तम् रघुवंशकेतोः
sp003-003567_RV_14	रामस्यः अभिषेकम् आमात्यवृद्धाः तीर्थेभ्यः गङ्गाप्रमुखेभ्यः
sp003-003568_RV_14	आहृतैः आनीतैः काञ्चनकुम्भतोयैः निर्वर्तयामासुः निष्पादयामासुः
sp003-003569_RV_14	सरिदिति
sp003-003570_RV_14	रक्षःकपीन्द्रैः सरितः गङ्गाद्याः समुद्रान् पूर्वादीन् सरसीः मानसादींश्च गत्वा
sp003-003571_RV_14	उपपादितानि उपनीतानि जलानि जिष्णोः जयशीलस्य
sp003-003572_RV_14	ग्लाजिस्थश्च ग्स्नुः इति ग्स्नुप्रत्ययः
sp003-003573_RV_14	तस्य रामस्य मूर्ध्नि
sp003-003574_RV_14	विन्ध्यस्य विन्ध्याद्रेः मूर्ध्नि मेघप्रभवाः आपः इव अपतन्
sp003-003575_RV_14	तपस्वीति
sp003-003576_RV_14	यः रामः तपस्विवेषक्रिययापि तपस्विवेषरचनयापि सुतराम् अत्यन्तम्
sp003-003577_RV_14	प्रेक्षणीयस्तावत् दर्शनीयः एव बभूव
sp003-003578_RV_14	तस्य राजेन्द्रनेपथ्यविधानेन राजवेषरचनया या शोभा उदिता
sp003-003579_RV_14	सा पुनः उक्तम् नाम दोषः यस्या सा पुनरुक्तदोषा द्विगुणा आसीत्
sp003-003580_RV_14	स इति
sp003-003581_RV_14	सः रामः ससैन्यः तूर्यस्वनैः आनन्दितपौरवर्गः सन् मूले भवाः मौलाः
sp003-003582_RV_14	मन्त्रिवृद्धाः तैः रक्षोभिः हरिभिश्च सह सोधेभ्यः उद्गतलाजवर्षाम्
sp003-003583_RV_14	उत्तोरणाम् अन्वयराजधानीम् अयोध्याम् विवेश प्रविष्टवान्
sp003-003584_RV_14	सौमित्रिणेति
sp003-003585_RV_14	सावरजेन शत्रुघ्नयुक्तेन सौमित्रिणा लक्ष्मणेन मन्दम् आधूते वालव्यजने चामरे यस्य सः
sp003-003586_RV_14	रथस्थः भरतेन धृतातपत्रः एवम् चतुर्व्यूहः रामः प्रवृद्धः साक्षात् उपायानाम् सामादीनाम्
sp003-003587_RV_14	सङ्घातः समष्टिरिव विवेश इति पूर्वेण सम्बन्धः
sp003-003588_RV_14	प्रासादेति
sp003-003589_RV_14	वायुवशेन भिन्ना प्रासादे यः कालागुरुधूमः तस्य राजिः रेखा वनान्निवृत्तेन रघूत्तमेन
sp003-003590_RV_14	रामेण स्वयम् मुक्ता तस्याः पुरः पुर्याः वेणिरिव
sp003-003591_RV_14	आबभासे
sp003-003592_RV_14	पुरोऽपि पतिव्रतासमाधिः उक्तः
sp003-003593_RV_14	न प्रोषिते तु संस्कुर्यात् न वेणीम् च प्रमोचयेत् इति हारीतः
sp003-003594_RV_14	श्वश्रूजनेति
sp003-003595_RV_14	श्वश्रूजनेन अनुष्ठितचारुवेषाम् कृतसौम्यनेपथ्याम्
sp003-003596_RV_14	आकल्पवेषौ नेपथ्यम् इत्यमरः
sp003-003597_RV_14	कर्णीरथः स्त्रीयोग्यः अल्परथः
sp003-003598_RV_14	कर्णीरथः प्रवहणम् डयनम् रथगर्भके इति यादवः
sp003-003599_RV_14	तत्रस्थाम् रघुवीरपत्नीम् सीताम् साकेतनार्यः प्रासादवातायनेषु
sp003-003600_RV_14	दृश्यबन्धैः लक्ष्यपुटैः अञ्जलिभिः प्रणेमुः
sp003-003601_RV_14	स्फुरदिति
sp003-003602_RV_14	स्फुरत्प्रभामण्डलम् आनुसूयम् अनुसूयया दत्तम् शाश्वतम् सदातनम् अङ्गरागम्
sp003-003603_RV_14	बिभ्रती सा सीता भर्त्रा स्वपुर्यै शुद्धेति सन्दर्शिता पुनः वह्निगता इव रराज
sp003-003604_RV_14	वेश्मानीति
sp003-003605_RV_14	सुहृदः भावः सौहार्दम् सौजन्यम्
sp003-003606_RV_14	हृद्भगसिन्ध्वन्ते पूर्वपदस्य इत्युभयपदवृद्धिः
sp003-003607_RV_14	सौहार्दनिधिः रामः सुहृद्भ्यः सुग्रीवादिभ्यः परिबर्हवन्ति उपकरणवन्ति वेश्मानि विश्राण्य दत्त्वा
sp003-003608_RV_14	आलेख्यशेषस्य चित्रमात्रशेषस्य पितुः बलिमत् पूजायुक्तम् निकेतम्
sp003-003609_RV_14	गृहम् बाष्पायमाणः वाष्पम् उद्वमन् विवेश
sp003-003610_RV_14	बाष्पोष्मभ्याम् उद्वमने इति क्यङ्प्रत्ययः
sp003-003611_RV_14	कृताञ्जलिरिति
sp003-003612_RV_14	तत्र निकेतने कृताञ्जलिः सन् रामः
sp003-003613_RV_14	हे अम्ब नो गुरुः पिता स्वर्गः फलम् यस्य तस्मात् सत्यात् न भ्रश्यत
sp003-003614_RV_14	न भ्रष्टवान् इति यत् अभ्रशनम् तच्चिन्त्यमानम् विचार्यमाणम् तव सुकृतम्
sp003-003615_RV_14	इति एवम् प्रकारेण भरतस्य मातुः कैकेय्याः लज्जाम् जहार अपानयत्
sp003-003616_RV_14	राज्ञाम् प्रतिज्ञापरिपालनम् स्वर्गसाधनम् इत्यर्थः
sp003-003617_RV_14	भरतग्रहणम् तदपेक्षयापि कैकेय्यनुसरणम् इति द्योतनार्थम्
sp003-003618_RV_14	तथेति
sp003-003619_RV_14	सुग्रीवविभीषणादीन्
sp003-003620_RV_14	संविधीयन्ते इति संविधाः भोग्यवस्तूनि
sp003-003621_RV_14	कृत्रिमसंविधाभिः तथा तेन प्रकारेणैव उपाचरत्
sp003-003622_RV_14	यथा सङ्कल्पमात्रेण इच्छामात्रेण उदितसिद्धयः
sp003-003623_RV_14	ते सुग्रीवादयः चेतसि विस्मयेन क्रान्ताः आक्रान्ताः
sp003-003624_RV_14	सभाजनायेति
sp003-003625_RV_14	सः रामः सभाजनाय अभिनन्दनाय उपगतान् दिवि भवान् मुनीन् अगस्त्यादीन्
sp003-003626_RV_14	पुरस्कृत्य हतस्य शत्रोः रावणस्य प्रभवादि जन्मादिकम् स्वविक्रमे
sp003-003627_RV_14	गौरवम् उत्कर्षम् आदधानम् वृत्तम् तेभ्यः मुनिभ्यः शुश्राव श्रुतवान्
sp003-003628_RV_14	विजितोत्कर्षात् जेतुः उत्कर्षः इत्यर्थः
sp003-003629_RV_14	प्रतीति
sp003-003630_RV_14	तपोधनेषु मुनिषु प्रतिप्रयातेषु प्रतिनिवृत्य गतेषु सत्सु सुखात् अविज्ञातः एव गतः अर्धमासः येषाम् तान्
sp003-003631_RV_14	अनन्तरम् सीतायाः स्वहस्तेन उपहृता दत्ता अग्र्यपूजा उत्तमसम्भावना येभ्यः तान्
sp003-003632_RV_14	एतेन सौहार्दातिशयः उक्तः
sp003-003633_RV_14	रक्षःकपीन्द्रान् रामः विससर्ज विसृष्टवान्
sp003-003634_RV_14	तच्चेति
sp003-003635_RV_14	तच्च आत्मचिन्तासुलभम् स्वेच्छामात्रलभ्यम् सुरारेः रावणस्य जीवितेन सह हृतम् दिवः पुष्पम्
sp003-003636_RV_14	पुष्पवत् आभरणभूतम् पुष्पकम् विमानम् भूयः पुनरपि कैलासनाथस्य कुबेरस्य उद्वहनाय अन्वमंस्त अनुज्ञातवान्
sp003-003637_RV_14	मन्यतेर्लुङ्
sp003-003638_RV_14	भूयोग्रहणेन पूर्वमपि एतत् कौबेरमेव इति सूच्यते
sp003-003639_RV_14	पितुरिति
sp003-003640_RV_14	रामः एवम् पितुः नियोगात् शासनात् वनवासम् निस्तीर्य अनन्तरम् प्रतिपन्नराज्यः प्राप्तराज्यः सन्
sp003-003641_RV_14	धर्मार्थकामेषु यथा तथैव अवरजेषु अनुजेषु समाम् वृत्तिम् प्रपेदे
sp003-003642_RV_14	अवैषम्येण व्यवहृतवान् इत्यर्थः
sp003-003643_RV_14	सर्वास्विति
sp003-003644_RV_14	सः रामः वत्सलत्वात् स्निग्धत्वात्
sp003-003645_RV_14	न तु लोकप्रतीत्यर्थम्
sp003-003646_RV_14	स्निग्धस्तु वत्सलः इत्यमरः
sp003-003647_RV_14	सर्वासु मातृष्वपि निर्विशेषप्रतिपत्तिः तुल्यसत्कारः आसीत्
sp003-003648_RV_14	कथमिव
sp003-003649_RV_14	चमूनाम् नेता षण्मुखः षड्भिः आननैः आपीताः पयोधराः स्तनाः यासाम् तासु कृत्तिकासु इव
sp003-003650_RV_14	तेनेति
sp003-003651_RV_14	लोकः लोभपराङ्मुखेन वदान्येन तेन रामेण अर्थवान् धनिकः आस बभूव
sp003-003652_RV_14	तिङन्तप्रतिरूपकम् अव्ययम् एतत्
sp003-003653_RV_14	विघ्नेभ्यः भयम् घ्नता नुदता तेन क्रियावान् अनुष्ठानवान् आस
sp003-003654_RV_14	विनेत्रा नियामकेन तेन पितृमान् आस
sp003-003655_RV_14	पितृवन् नियच्छति इत्यर्थः
sp003-003656_RV_14	शोकम् अपनुदतीति शोकापनुदः दुःखस्य हर्ता तेन
sp003-003657_RV_14	तुन्दशोकयोः पीरमृजापनुदोः इति कप्रत्ययः
sp003-003658_RV_14	तेन पुत्री पुत्रवान् आस
sp003-003659_RV_14	पुत्रवत् आनन्दयति इत्यर्थः
sp003-003660_RV_14	स इति
sp003-003661_RV_14	सः रामः काले अवसरे पौराणाम् कार्याणि प्रयोजनानि
sp003-003662_RV_14	समीक्ष्य विदेहाधिपतेः दुहित्रा सीतया
sp003-003663_RV_14	उपभोगोत्सुकया अत एव तदीयम् सीता सम्बन्धि चारु वपुः कृत्वा
sp003-003664_RV_14	स्थितया लक्ष्म्या इव उपस्थितः सङ्गतः सन् रेमे
sp003-003665_RV_14	उपस्थानन्तु सङ्गतिः इति यादवः
sp003-003666_RV_14	तयोरिति
sp003-003667_RV_14	चित्रवत्सु वनवासवृत्तान्तालेख्यवत्सु सद्मसु यथाप्रार्थितम् यथेष्टम्
sp003-003668_RV_14	इन्द्रियार्थान् इन्द्रियविषयान् शब्दादीन् आसेदुषोः प्राप्तवतोः तयोः सीतारामयोः
sp003-003669_RV_14	दण्डकेषु दण्डकारण्येषु प्राप्तानि दुःखान्यपि विरहविलाप अन्वेषणादीनि
sp003-003670_RV_14	सञ्चिन्त्यमानानि स्मर्यमाणानि सुखानि अभूवन्
sp003-003671_RV_14	स्मारकम् तु चित्रदर्शनमिति द्रष्टव्यम्
sp003-003672_RV_14	अथेति
sp003-003673_RV_14	अथ सीता अधिकस्निग्धविलोचनेन अत्यन्तमसृणलोचनेन
sp003-003674_RV_14	शरवत् तृणविशेषवत् पाण्डुरेण अत एव अनक्षरम् अवाग्व्यापारम् यथा भवति तथा
sp003-003675_RV_14	व्यञ्जितम् दोहदम् गर्भः येन तेन मुखेन परिणेतुः पत्युः आनन्दयित्री आसीत्
sp003-003676_RV_14	तामिति
sp003-003677_RV_14	प्रतीतः गर्भज्ञानवान्
sp003-003678_RV_14	रमयतीति रमणः
sp003-003679_RV_14	कृशाङ्गयष्टिम् वर्णान्तरेण नीलिम्ना अक्रान्तपयोधराग्राम्
sp003-003680_RV_14	विलज्जमानाम् ताम् रामाम् प्रियाम् रहसि अङ्कमारोप्य अभिलाषम् मनोरथम् पप्रच्छ
sp003-003681_RV_14	एतच्च दोहदस्याप्रदानेन गर्भो दोषमवाप्नुयात् इति शास्त्रात्
sp003-003682_RV_14	न तु लौल्यात् इत्यनुसन्धेयम्
sp003-003683_RV_14	सेति
sp003-003684_RV_14	सा सीता हिंस्रैः दष्टाः नीवाराः एव बलयः येषु तानि
sp003-003685_RV_14	तिर्यक् भिक्षुकादिदानम् बलिः
sp003-003686_RV_14	सम्बद्धाः कृतसम्बन्धाः कृतसख्याः वैखानसानाम् कन्यकाः येषु तानि
sp003-003687_RV_14	कुशवन्ति भागीरथीतीरतपोवनानि भूयः पुनरपि गन्तुम् इयेष आभिललाष
sp003-003688_RV_14	तस्या इति
sp003-003689_RV_14	रघुप्रवीरः रामः तस्यै सीतायै तत् पूर्वोक्तम् ईप्सितम् मनोरथम् प्रतिश्रुत्य
sp003-003690_RV_14	पार्श्वचरैः तत्कालोचितैः अनुयातसन् मुदिताम् ताम् अयोध्याम् आलोकयिष्यन्
sp003-003691_RV_14	अभ्रम् लेढीति अभ्रंलिहम् अभ्रङ्कषम् प्रासादम् आरुरोह
sp003-003692_RV_14	वहाभ्रे लिहः इति खश्प्रत्ययः
sp003-003693_RV_14	अरुर्द्विषदजन्तस्य मुम् इति मुमागमः
sp003-003694_RV_14	ऋद्धापणमिति
sp003-003695_RV_14	सः रामः ऋद्धाः समृद्धाः आपणाः पण्यभूमयः यस्मिन् तम्
sp003-003696_RV_14	राजपथम् नौभिः समुद्रवाहिनीभिः विगाह्यमानाम् सरयूम् च
sp003-003697_RV_14	पौरैः विलासिभिः अध्युषितानि पुरोपकण्ठोपवनानि च पश्यन् रेमे
sp003-003698_RV_14	विलासिनश्च विलासिन्यश्च विलासिनः
sp003-003699_RV_14	पुमान्स्त्रिया इत्येकशेषः
sp003-003700_RV_14	स इति
sp003-003701_RV_14	वदताम् वाग्मिनाम् पुरोगः श्रेष्ठः विशुद्धवृत्तः
sp003-003702_RV_14	सर्पाधिराजः शेषः तद्वत् गुरू भुजौ यस्य सः विजितारिभद्रः विजितारिश्रेष्ठः
sp003-003703_RV_14	सः रामः स्ववृत्तम् उद्दिश्य भद्रम् भद्रनामकम् अपसर्पम् चरम् किंवदन्तीम् जनवादम् पप्रच्छ
sp003-003704_RV_14	अपसर्पश्चरस्पशः इति
sp003-003705_RV_14	किंवदन्ती जनश्रुतिः इति च अमरः
sp003-003706_RV_14	निर्बन्धेति
sp003-003707_RV_14	निर्बन्धेन आग्रहेण पृष्टः सः अपसर्पः जगाद
sp003-003708_RV_14	किमिति
sp003-003709_RV_14	हे मानवदेव रक्षोभवने उचितायाः देव्याः सीतायाः परिग्रहात् स्वीकारात् अन्यत्र इतरांशे
sp003-003710_RV_14	तम् वर्जयित्वा इत्यर्थः
sp003-003711_RV_14	त्वदीयम् सर्वम् चरितम् पौराः स्तुवन्ति
sp003-003712_RV_14	कलत्रेति
sp003-003713_RV_14	एवम् किल कलत्रनिन्दया गुरुणा दुर्वहेण कीर्तिविपर्ययेण अपकीर्त्या
sp003-003714_RV_14	अभ्याहतम् वैदेहिबन्धोः वैदेहिवल्लभस्य ङ्यापोः सञ्ज्ञाछन्दसोर्बहुलम् इति ह्रस्वः
sp003-003715_RV_14	कालिदासः इतिवत् हृदयम्
sp003-003716_RV_14	आयोधनेन अतितप्तम् सन्तप्तम् अयः इव
sp003-003717_RV_14	विदद्रे विदीर्णम्
sp003-003718_RV_14	कर्तरि लिट्
sp003-003719_RV_14	किमिति
sp003-003720_RV_14	आत्मनः निर्वादः अपवादः एव कथा ताम् किम् उपेक्षे
sp003-003721_RV_14	उत अदोषाम् साध्वीम् जायाम् सन्त्यजामि
sp003-003722_RV_14	उभयत्रापि प्रश्ने लट्
sp003-003723_RV_14	इत्येकपक्षाश्रये अन्यतरपक्षपरिग्रहे विक्लवत्वात् अपरिच्छेत्तृत्वात्
sp003-003724_RV_14	सः रामः दोला इव चला चित्तवृत्तिः यस्य सः आसीत्
sp003-003725_RV_14	निश्चित्येति
sp003-003726_RV_14	किञ्च
sp003-003727_RV_14	वाच्यम् अपवादम्
sp003-003728_RV_14	नास्ति अन्येन त्यागातिरिक्तोपायेन निवृत्तिः यस्य तत् अनन्यवृत्ति
sp003-003729_RV_14	निश्चित्य पत्न्याः त्यागेन परिमार्ष्टुम् परिहर्तुम् एच्छत्
sp003-003730_RV_14	तथाहि
sp003-003731_RV_14	यशोधनानाम् पुंसाम् स्वदेहादपि यशः गरीयः गुरुतरम्
sp003-003732_RV_14	इन्द्रियार्थात् स्रक्चन्दनवनितादेः इन्द्रियविषयात् गरीयः इति किमुत वक्तव्यम्
sp003-003733_RV_14	पञ्चमी विभक्ते इत्युभयत्रापि पञ्चमी
sp003-003734_RV_14	सीता च इन्द्रियार्थः एव
sp003-003735_RV_14	स इति
sp003-003736_RV_14	हतौजाः निस्तेजस्कः सः रामः तस्य रामस्य विक्रियादर्शनेन लुप्तहर्षान्
sp003-003737_RV_14	अवरजान् सन्निपात्य सङ्गमय्य आत्माश्रयम् स्वविषयकम् कौलीनम् निन्दाम् तेभ्यः आचचक्षे
sp003-003738_RV_14	पुनरिदम् वाक्यम् उवाच
sp003-003739_RV_14	राजर्षीति
sp003-003740_RV_14	रवेः प्रसूतिः जन्म यस्य तस्य राजर्षिवंशस्य सदाचारशुचेः सद्वृत्तात् शुद्धात्
sp003-003741_RV_14	मत्तः मत्सकाशात् दर्पणस्य पयोदवातादिव
sp003-003742_RV_14	अम्भःकणात् इत्यर्थः
sp003-003743_RV_14	कीदृशः अयम् कलङ्कः उपस्थितः प्राप्तः पश्यत
sp003-003744_RV_14	पौरेष्विति
sp003-003745_RV_14	सः अहम्
sp003-003746_RV_14	अपाम् तरङ्गेषु तैलबिन्दुम् इव
sp003-003747_RV_14	पौरेषु बहुलीभवन्तम् प्रसरन्तम्
sp003-003748_RV_14	स एव पूर्वः यस्य सः तम्
sp003-003749_RV_14	तत्पूर्वम् अवर्णम् अपवादम्
sp003-003750_RV_14	अवर्णाक्षेपनिर्वादपरीवादापवादवत् इत्यमरः
sp003-003751_RV_14	द्विपेन्द्रः
sp003-003752_RV_14	आलानमेव आलानिकम्
sp003-003753_RV_14	विनयादित्वात् स्वार्थे ठक्
sp003-003754_RV_14	अथवा आलानम् बन्धनम् प्रयोजनम् अस्य अस्ति आलानिकम्
sp003-003755_RV_14	प्रयोजनम् इति ठक्
sp003-003756_RV_14	स्थाणुम् स्तम्भमिव
sp003-003757_RV_14	चूतवृक्षः इतिवत् सामान्यविशेषभावात् अपौनरुक्त्यम् द्रष्टव्यम्
sp003-003758_RV_14	सोढुम् न ईशे न शक्नोमि
sp003-003759_RV_14	तस्येति
sp003-003760_RV_14	तस्य अवर्णस्य अपनोदाय फलप्रवृत्तौ अपत्योत्पत्तौ
sp003-003761_RV_14	उपस्थितायाम् सत्यामपि निर्व्यपेक्षः निःस्पृहः सन्
sp003-003762_RV_14	वैदेहसुताम्
sp003-003763_RV_14	पुरस्तात् पूर्वम् पितुः आज्ञया समुद्रनेमिम्
sp003-003764_RV_14	समुद्रः नेमिरिव नेमिः यस्या सा भूमिः
sp003-003765_RV_14	तामिव
sp003-003766_RV_14	त्यक्ष्यामि
sp003-003767_RV_14	ननु सर्वथा साध्वी न त्याज्य इत्यत्र आह
sp003-003768_RV_14	अवैमीति
sp003-003769_RV_14	एनाम् सीताम् अनघा साध्वीति साध्वीति च अवैमि
sp003-003770_RV_14	किन्तु मे मम लोकापवादः बलवान् मतः
sp003-003771_RV_14	कुतः
sp003-003772_RV_14	हि यस्मात् प्रजाभिः भूमेः छाया प्रतिबिम्बम् शुद्धिमतः
sp003-003773_RV_14	निर्मलस्य शशिनः मलत्वेन कलङ्कत्वेन आरोपिता
sp003-003774_RV_14	अतः लोकापवादः एव बलवान् इत्यर्थः
sp003-003775_RV_14	रक्ष इति
sp003-003776_RV_14	किञ्च
sp003-003777_RV_14	मे रक्षोवधान्तः प्रयासः व्यर्थः न
sp003-003778_RV_14	किन्तु सः वैरप्रतिमोचनाय वैरशोधनाय
sp003-003779_RV_14	तथाहि
sp003-003780_RV_14	अमर्षणः असहनः द्विजिह्वः सर्पः पदा पादेन
sp003-003781_RV_14	स्पृशन्तम् पुरुषम् शोणितकाङ्क्षया दशति किम्
sp003-003782_RV_14	किन्तु वैरनिर्यातनाय इत्यर्थः
sp003-003783_RV_14	तदिति
sp003-003784_RV_14	तत् तस्मात् एषः मे सर्गः निश्चयः
sp003-003785_RV_14	सर्गः स्वभावनिर्मोक्षनिश्चयाध्यायसृष्टिषु इत्यमरः
sp003-003786_RV_14	करुणार्द्रचित्तैः भवद्भिः न प्रतिषेधनीयः
sp003-003787_RV_14	निर्हृतम् वाच्यमेव शल्यम् येषाम् तान् प्राणान् मया चिरम् धारयितुम्
sp003-003788_RV_14	धारणम् कारयितुम् वः युष्माकम् अर्थिता अर्थित्वम् इच्छा यदि
sp003-003789_RV_14	अस्ति इति शेषः
sp003-003790_RV_14	इतीति
sp003-003791_RV_14	इति उक्तवन्तम् जनकात्मजायाम् विषये नितान्तरुक्षाभिनिवेशम् अतिक्रूराग्रहम्
sp003-003792_RV_14	ईशम् स्वामिनम् तेषु भ्रातृषु मध्ये कश्चन अपि
sp003-003793_RV_14	निषेद्धुम् निवारयितुम् अनुमोदितुम् वा प्रवर्तयितुम् वा शक्तः नासीत्
sp003-003794_RV_14	पक्षद्वयस्यापि प्रबलत्वात् इत्यर्थः
sp003-003795_RV_14	स इति
sp003-003796_RV_14	लोकत्रयगीतकीर्तिः यथार्थभाषी लक्ष्मणपूर्वजन्मा लक्ष्मणाग्रजः सः रामः
sp003-003797_RV_14	निदेशे स्थितम् आज्ञाकारिणम् लक्ष्मणम् विलोक्य हे सौम्य सुभग इत्याभाष्य च
sp003-003798_RV_14	पृथक् भरतशत्रुघ्नाभ्याम् विनाकृत्य आदिदेश अज्ञापयामास
sp003-003799_RV_14	प्रजावतीति
sp003-003800_RV_14	दोहदः गर्भिणीमनोरथः
sp003-003801_RV_14	तत् शंसिनी ते प्रजावती भ्रातृजाया
sp003-003802_RV_14	प्रजावती भ्रातृजाया इत्यमरः
sp003-003803_RV_14	तपोवनेषु स्पृहयालुरेव सस्पृहा इव
sp003-003804_RV_14	स्पृहिगृहि इत्यादिना आलुच्प्रत्ययः
sp003-003805_RV_14	सः त्वम् रथी सन्
sp003-003806_RV_14	तद्व्यपदेशेन दोहदमिषेण नेयाम् नेतव्याम् एनाम्
sp003-003807_RV_14	सीताम् वाल्मीकेः पदम् स्थानम् प्रापय्य गमयित्वा
sp003-003808_RV_14	विभाषापः इत्ययादेशः
sp003-003809_RV_14	त्यज
sp003-003810_RV_14	स इति
sp003-003811_RV_14	पितुः जमदग्नेः नियोगात् शासनात् भार्गवेण जामदग्न्येन कर्त्रा
sp003-003812_RV_14	न लोक इत्यादिना पष्ठीप्रतिषेधः
sp003-003813_RV_14	मातरि द्विषति इव द्विषद्वत्
sp003-003814_RV_14	तत्र तस्येव इति वतिप्रत्ययः
sp003-003815_RV_14	प्रहृतम् प्रहारम् शुश्रुवान् श्रुतवान्
sp003-003816_RV_14	भाषायाम् सदवसश्रुवः इति क्वसु प्रत्ययः
sp003-003817_RV_14	सः लक्ष्मणः तदग्रजशासनम् प्रत्यग्रहीत्
sp003-003818_RV_14	हि यस्मात् गुरूणाम् आज्ञा अविचारणीया
sp003-003819_RV_14	अथेति
sp003-003820_RV_14	अथ असौ लक्ष्मणः
sp003-003821_RV_14	अनुकूलश्रवणेन प्रतीताम् इष्टाकर्णनेन तुष्टाम् वैदेहसुताम् अत्रस्नुभिः अभीरुभिः
sp003-003822_RV_14	गर्भिणीवहनयोग्यैः गर्भिणीवहनयोग्यैः त्रसिगृधिधृषिक्षिपेः क्नुः इति क्नुप्रत्ययः
sp003-003823_RV_14	तुरङ्गैः युक्तधुरम् सुमन्त्रेण प्रतिपन्नरश्मिम् गृहीत प्रग्रहम् रथम् आरोप्य प्रतस्थे
sp003-003824_RV_14	सेति
sp003-003825_RV_14	सा सीता रुचिरान् प्रदेशान् नीयमाना प्राप्यमाणा सती
sp003-003826_RV_14	मे मम प्रियः प्रियम् करोतीति प्रियङ्करः प्रियकारीति अनन्दत्
sp003-003827_RV_14	क्षेमप्रियमद्रेऽण्च इति चकारात् खच्प्रत्ययः
sp003-003828_RV_14	तम् प्रियम् आत्मनि विषये कल्पद्रुमताम् विहाय असिपत्रवृक्षम् जातम् न आबुद्ध न आज्ञासीत्
sp003-003829_RV_14	बुध्यतेर्लङ्
sp003-003830_RV_14	असिपत्रवृक्षः खड्गाकारदलः कोऽपि अपूर्वः वृक्षविशेषः
sp003-003831_RV_14	असिपत्रो भवेत्कोषाकारे च नरकान्तरे इति विश्वः
sp003-003832_RV_14	आसन्नघातुकः इति भावः
sp003-003833_RV_14	जुगूहेति
sp003-003834_RV_14	पथि लक्ष्मणः यत् दुःखम् तस्याः सीतायाः जुगूह प्रतिसंहृतवान्
sp003-003835_RV_14	तत् गुरु भावि भविष्यत् दुःखम् अत्यन्तलुप्तम् प्रियदर्शनम् यस्य तेन
sp003-003836_RV_14	स्फुरता सव्येतरेण दक्षिणेन अक्ष्णा अस्यै सीतायै आख्यातम्
sp003-003837_RV_14	स्त्रीणाम् दक्षिणाक्षिस्फुरणम् दुर्निमित्तम् आहुः
sp003-003838_RV_14	सेति
sp003-003839_RV_14	सा सीता दुर्निमित्तेन दक्षिणाक्षिस्फुरणरूपेण उपगतात् प्राप्तात् द्विषात् विषादात्
sp003-003840_RV_14	दुःखात् सद्यः पीरम्लानमुखारविन्दा सती सावरजस्य सानुजस्य राज्ञः रामस्य
sp003-003841_RV_14	शिवम् भूयात् इत्यबाह्यैः करणैः अन्तःकरणैः आशशंसे
sp003-003842_RV_14	शंसतेः अपेक्षायाम् आत्मनेपदम् इष्यते
sp003-003843_RV_14	करणैः इति बहुवचनम् क्रियावृत्त्यभिप्रायम्
sp003-003844_RV_14	पुनःपुनः आशशंस इत्यर्थः
sp003-003845_RV_14	गुरोरिति
sp003-003846_RV_14	गुरोः ज्येष्ठस्य नियोगात् साध्वीम् वनिताम्
sp003-003847_RV_14	अत्याज्याम् इत्यर्थः
sp003-003848_RV_14	वनान्ते विहास्यन् त्यक्ष्यन् सुमित्रातनयः लक्ष्मणः पुरस्तात् अग्रे स्थितया
sp003-003849_RV_14	जह्नोः दुहित्रा जाह्नव्याः उत्थितैः वीचिहस्तैः अवार्यता इव
sp003-003850_RV_14	अकार्यम् मा कुरु इत्यवार्यता इव इत्युत्प्रेक्षा
sp003-003851_RV_14	रथादिति
sp003-003852_RV_14	सत्यसन्धः सत्यप्रतिज्ञः सः लक्ष्मणः यन्त्रा सारथिना निगृहीतवाहात्
sp003-003853_RV_14	रुद्धाश्वात् रथात् भ्रातृजायाम् पुलिने अवतार्य आरोप्य निषादेन किरातेन
sp003-003854_RV_14	आहृतनौविशेषः आनीत दृढनौकसन् गङ्गाम् भागीरथीम्
sp003-003855_RV_14	सन्धाम् प्रतिज्ञामिव ततार
sp003-003856_RV_14	सन्धा प्रतिज्ञा मर्यादा इत्यमरः
sp003-003857_RV_14	अथेति
sp003-003858_RV_14	अथ कथञ्चित् व्यवस्थापिता प्रकृतिम् आपादिता वाक् येन सः
sp003-003859_RV_14	अन्तर्गतबाष्पः कण्ठः यस्य सः
sp003-003860_RV_14	कण्ठस्तम्भिताश्रुः इत्यर्थः
sp003-003861_RV_14	सौमित्रिः महीपतेः शासनम्
sp003-003862_RV_14	मेघः उत्पाते भवम् औत्पातिकम् अश्मवर्षम् शिलावर्षमिव उज्जगार उद्गीर्णवान्
sp003-003863_RV_14	दारुणत्वेन अवाच्यत्वात् उज्जगार इत्युक्तम्
sp003-003864_RV_14	तत इति
sp003-003865_RV_14	ततः अभिषङ्गः पराभवः
sp003-003866_RV_14	शापे त्वभिषङ्गः पराभवे इत्यमरः
sp003-003867_RV_14	स एव अनिलः तेन विप्रविद्धा अभिहता
sp003-003868_RV_14	प्रभ्रश्यमानानि पतन्ति आभरणान्येव प्रसूनानि यस्या सा सीता लता इव
sp003-003869_RV_14	सहसा स्वमूर्तिलाभस्य स्वशरीरलाभस्य स्वोत्पत्तेः प्रकृतिम् कारणम् धरित्रीम् जगाम
sp003-003870_RV_14	भूमौ पपात इत्यर्थः
sp003-003871_RV_14	स्त्रीणाम् आपदि मातैव शरणम् इति भावः
sp003-003872_RV_14	इक्ष्वाक्विति
sp003-003873_RV_14	इक्ष्वाकुवंशप्रभवः
sp003-003874_RV_14	महाकुलप्रसूतिः इत्यर्थः
sp003-003875_RV_14	आर्यवृत्तः साधुचरितः पतिः भर्ता त्वाम् अकस्मात् अकारणात् कथम् त्यजेत्
sp003-003876_RV_14	असम्भावितम् इत्यर्थः
sp003-003877_RV_14	इति संशयिता इव सन्दिहाना इव तावत्
sp003-003878_RV_14	त्यागहेतुज्ञानावधेः प्राक् इत्यर्थः
sp003-003879_RV_14	जननी क्षितिः तस्यै सीतायै प्रवेशम्
sp003-003880_RV_14	आत्मन् इति शेषः
sp003-003881_RV_14	न ददौ
sp003-003882_RV_14	सेति
sp003-003883_RV_14	लुप्तसञ्ज्ञा नष्टचेतना मूर्च्छिता सा दुःखम् न विवेद
sp003-003884_RV_14	प्रत्यागतासुः लब्धसञ्ज्ञा सति अन्तः अन्तः समतप्यत
sp003-003885_RV_14	दुःखेन अदह्यत इत्यर्थः
sp003-003886_RV_14	तपेः कर्मणि लङ्
sp003-003887_RV_14	कर्मकर्तरीति केचित् तन्न
sp003-003888_RV_14	तपस्तपःकर्मकस्यैव इति यङ्नियमात्
sp003-003889_RV_14	तस्याः सीतायाः सुमित्रात्मजयत्नलब्धः प्रबोधः मोहात् कष्टतरः अतिदुःखदः अभूत्
sp003-003890_RV_14	दुःखवेदनासम्भवात् इति भावः
sp003-003891_RV_14	न चेति
sp003-003892_RV_14	आर्या साध्वी सा सीता वृजिनादृते एनसः विनापि
sp003-003893_RV_14	कलुषम् वृजिनैनोऽघम् इत्यमरः
sp003-003894_RV_14	अन्यारदितरर्ते इत्यादिना पञ्चमी
sp003-003895_RV_14	निराकरिष्णोः निरासकस्य
sp003-003896_RV_14	अलङ्कृञ् इत्यादिना इष्णुच्प्रत्ययः
sp003-003897_RV_14	भर्तुः अवर्णम् अपवादम् न च अवदत् नैव अवादीत्
sp003-003898_RV_14	किन्तु स्थिरदुःखभाजम् अत एव दुष्कृतिनम् आत्मानम् एव पुनः पुनः निनिन्द
sp003-003899_RV_14	आश्वास्येति
sp003-003900_RV_14	रामावरजः लक्ष्मणः सतीम् साध्वीम् ताम् आश्वास्य
sp003-003901_RV_14	आख्यातः उपदिष्टः वाल्मीकेः निकेतस्य आश्रमस्य मार्गः येन सः तथोक्तस्सन्
sp003-003902_RV_14	निघ्नस्य पराधीनस्य
sp003-003903_RV_14	अधीनो निघ्न आयत्तः इत्यमरः
sp003-003904_RV_14	मे भर्तृनिदेशेन स्वाम्यनुज्ञया हेतुना यत् रौक्ष्यम् पारुष्यम् तत् हे देवि क्षमस्व
sp003-003905_RV_14	इति नम्रः प्रणतः बभूव
sp003-003906_RV_14	सीतेति
sp003-003907_RV_14	सीता तम् लक्ष्मणम् उत्थाप्य वाक्यम् जगाद
sp003-003908_RV_14	किमिति
sp003-003909_RV_14	हे सौम्य साधो ते प्रीतास्मि
sp003-003910_RV_14	चिराय चिरम् जीव
sp003-003911_RV_14	यत् यस्मात् बिडौजसेन इन्द्रेन विष्णुः उपेन्द्रः इव
sp003-003912_RV_14	अग्रजेन ज्येष्ठेन भ्रात्रा त्वम् इत्थम् परवान् परतन्त्रः असि
sp003-003913_RV_14	श्वश्रूजनमिति
sp003-003914_RV_14	सर्वम् श्वश्रूजनम् अनुक्रमेण प्रापितमत्प्रणामस्सन्
sp003-003915_RV_14	मत्प्रणामम् उक्त्वा इत्यर्थः
sp003-003916_RV_14	विज्ञापय
sp003-003917_RV_14	किमिति
sp003-003918_RV_14	निषिच्यते इति निषेकः
sp003-003919_RV_14	मयि वर्तमानम् सूनोः त्वत्पुत्रस्य प्रजानिषेकम् गर्भम्
sp003-003920_RV_14	चेतसा अनुध्यायत शिवमस्तु इति चिन्तयत इति
sp003-003921_RV_14	वाच्य इति
sp003-003922_RV_14	सः राजा त्वया मद्वचनात् मद्वचनमिति कृत्वा
sp003-003923_RV_14	ल्यब्लोपे पञ्चमी
sp003-003924_RV_14	वाच्यः वक्तव्यः
sp003-003925_RV_14	किमित्यत आह वह्नौ इत्यादिभिः सप्तभिः श्लोकैः अक्ष्णोः समीपे समक्षम्
sp003-003926_RV_14	विभक्त्यर्थे अव्ययीभावः सप्तम्यर्थे वा
sp003-003927_RV_14	अव्ययीभावे शरत्प्रभृतिभ्यः इति समासान्तः टच्प्रत्ययः
sp003-003928_RV_14	समक्षम् अग्रे वह्नौ विशुद्वामपि माम् लोकापवादस्य मिथ्यापवादस्य श्रवणाद्देतोः अहासीः
sp003-003929_RV_14	अत्याक्षीः इति यत् तत् श्रुतस्य प्रख्यातस्य कुलस्य सदृशम् किम्
sp003-003930_RV_14	किन्तु असदृशम् इत्यर्थः
sp003-003931_RV_14	यद्वा श्रुतस्य श्रवणस्य कुलस्य च इति योजना
sp003-003932_RV_14	कामचारी असि इति भावः
sp003-003933_RV_14	कल्याणेति
sp003-003934_RV_14	अथवा कल्याणबुद्धेः सुधियः तव कर्तुः मयि विषये अयम् त्यागः
sp003-003935_RV_14	न कामचारः इच्छया करणम् न शङ्कनीयः
sp003-003936_RV_14	कामचारशङ्कापि न क्रियते इत्यर्थः
sp003-003937_RV_14	किन्तु ममैव जन्मान्तरपातकानाम् अप्रसह्यः विपच्यतेति विपाकः
sp003-003938_RV_14	फलितः एव विस्फूर्जथुः अशनिनिर्घोषः
sp003-003939_RV_14	स्फूर्जथुर्वज्रनिर्घोषः इत्यमरः
sp003-003940_RV_14	उपस्थितामिति
sp003-003941_RV_14	पूर्वम् उपस्थिताम् प्राप्ताम् लक्ष्मीम् अपास्य मया सार्धम् वनम् प्रपन्नोऽसि प्राप्तोऽसि
sp003-003942_RV_14	तत् तस्मात् तया लक्ष्म्या अतिरोषात् त्वद्भवनम् आस्पदम् प्रतिष्ठाम्
sp003-003943_RV_14	आस्पदम् प्रतिष्ठायाम् इति निपातः
sp003-003944_RV_14	प्राप्य वसन्ती अहम् सोढा नास्मि
sp003-003945_RV_14	निशाचरेति
sp003-003946_RV_14	निशाचरैः उपप्लुताः पीडिताः भर्तारः यासाम् ताः निशाचरोपप्लुतभर्तृकाः
sp003-003947_RV_14	नद्यृतश्च इति कप् प्रत्ययः
sp003-003948_RV_14	तासाम् तपस्विनीनाम् भवतः प्रसादात् अनुग्रहात् शरण्या शरणसमर्था भूत्वा
sp003-003949_RV_14	अद्य त्वयि दीप्यमाने प्रकाशमाने सत्येव शरणार्थम् अन्यम् तपस्विनम् कथम् प्रपत्स्ये प्राप्स्यामि
sp003-003950_RV_14	किंवेति
sp003-003951_RV_14	किंवा अथवा तव सम्बन्धिना अत्यन्तेन पुनःप्राप्तिरहितेन वियोगेन मोघे निष्फले
sp003-003952_RV_14	अस्मिन् हतजीविते तुच्छजीविते उपेक्षाम् कुर्याम् कुर्यामेव
sp003-003953_RV_14	रक्षणीयम् रक्षार्हम् अन्तर्गतम् कुक्षिस्थम् त्वदीयम् तेजः शुक्रम्
sp003-003954_RV_14	गर्भरूपम् शुक्रम् तेजोरेतसी च बीजवीर्येन्द्रियाणि च इत्यमरः
sp003-003955_RV_14	मे मम अन्तरायः विघ्नः न स्यात् यदि
sp003-003956_RV_14	सेति
sp003-003957_RV_14	सा अहम् प्रसूतेः ऊर्ध्वम् सूर्यनिविष्टदृष्टिः सती तथाविधम् तपश्चरितुम् यतिष्ये
sp003-003958_RV_14	यथा भूयः तेन तपसा मे मम जननान्तरेऽपि त्वमेव भर्ता स्याः विप्रयोगश्च न स्यात्
sp003-003959_RV_14	नृपस्येति
sp003-003960_RV_14	वर्णानाम् ब्राह्मणादीनाम् आश्रमाणाम् ब्रह्मचर्यादीनाम् च पालनम्
sp003-003961_RV_14	यत् स एव नृपस्य धर्मः मनुना प्रणीतः उक्तः
sp003-003962_RV_14	अतः कारणात् एवम् त्वया निर्वासिता निष्कासितापि अहम् तपस्विभिः
sp003-003963_RV_14	सामान्यम् साधारणम् यथा भवति तथा अवेक्षणीया
sp003-003964_RV_14	कलत्रदृष्ट्यभावेऽपि वर्णाश्रमदृष्टिः सीतायाम् कर्तव्या इत्यर्थः
sp003-003965_RV_14	तथेति
sp003-003966_RV_14	तथेति तस्याः सीतायाः वाचम् प्रतिगृह्य अङ्गीकृत्य रामानुजे लक्ष्मणे
sp003-003967_RV_14	दृष्टिपथम् व्यतीते अतिक्रान्ते सति सा सीता
sp003-003968_RV_14	व्यसनातिभारात् दुःखातिरेकात् मुक्तकण्ठम् यथास्यात् तथा
sp003-003969_RV_14	वाग्वृत्त्या इत्यर्थः
sp003-003970_RV_14	विग्ना भीता कुररी इव उत्क्रोशी इव
sp003-003971_RV_14	उत्क्रोशकुररौ समौ उत्क्रोशकुररौ समौ इत्यमरः
sp003-003972_RV_14	भूयः भूयिष्ठम् चक्रन्द चुक्रोश
sp003-003973_RV_14	नृत्यमिति
sp003-003974_RV_14	मयूराः नृत्यम् विजहुः त्यक्तवन्तः
sp003-003975_RV_14	वृक्षाः कुसुमानि
sp003-003976_RV_14	हरिण्यः उपात्तान् दर्भान्
sp003-003977_RV_14	इत्थम् तस्याः सीतायाः समदुःखभावम् प्रपन्ने तुल्यदुःखत्वम् प्राप्ते वने अपि अत्यन्तम् रुदितम् आसीत्
sp003-003978_RV_14	तथा रामगेहेऽपीति अपिशब्दार्थः
sp003-003979_RV_14	तामिति
sp003-003980_RV_14	उषेध्माहरणाय यातः कविः वाल्मीकिः उदितानुसारी सन् ताम् सीताम् अभ्यगच्छत्
sp003-003981_RV_14	अभिगमनम् च दयालुतया इत्याह
sp003-003982_RV_14	निषादेति
sp003-003983_RV_14	निषादेन व्याधेन विशुद्धस्य अण्डजस्य क्रौञ्चस्य दर्शनेन
sp003-003984_RV_14	उत्थः उत्पन्नः यस्य शोकः श्लोकत्वम् आपद्यत
sp003-003985_RV_14	श्लोकरूपेण अवोचत् इत्यर्थः
sp003-003986_RV_14	स च श्लोकः पठ्यते
sp003-003987_RV_14	मा निषाद प्रतिष्ठाम् त्वमगमः शाश्वतीः समाः
sp003-003988_RV_14	यत्क्रौञ्चमिथुनादेकमवधीः काममोहितम्
sp003-003989_RV_14	तिरश्चामपि दुःखम् न सेहे
sp003-003990_RV_14	किमुत अन्येषाम् इति भावः
sp003-003991_RV_14	तमिति
sp003-003992_RV_14	सीता विलापात् विरता सती नेत्रावरणम् दृष्टिप्रतिबन्धकम् अश्रु प्रमृज्य तम् मुनिम् ववन्दे
sp003-003993_RV_14	दोहदलिङ्गदर्शी गर्भचिह्नदर्शी मुनिः तस्यै सीतायै सुपुत्राशिषम्
sp003-003994_RV_14	तत्प्राप्तिहेतुभूताम् दाश्वान् दत्तवान् इति वक्ष्यमाणप्रकारेण उवाच
sp003-003995_RV_14	दाश्वान्साह्वान्मीढ्वांश्च इति क्वस्वन्तः निपातः
sp003-003996_RV_14	जान इति
sp003-003997_RV_14	त्वाम् मिथ्यापवादेन क्षुभितेन भर्त्रा विसृष्टाम् त्यक्ताम् प्रणिधानतः समाधिदृष्ट्या जाने
sp003-003998_RV_14	हे वैदेहि विषयान्तरस्थम् देशान्तरस्थम् पितुः जनकस्यैव निकेतम् गृहम् प्राप्तासि
sp003-003999_RV_14	तत् तस्मात् मा व्यथिष्टाः मा शोचीः
sp003-004000_RV_14	व्यथेः लुङ्
sp003-004001_RV_14	न माङ्योगे इति अडागमप्रतिषेधः
sp003-004002_RV_14	भर्त्रा उपेक्षितानाम् पितृगृहवास एव उचितः इति भावः
sp003-004003_RV_14	उत्खातेति
sp003-004004_RV_14	उत्खातलोकत्रयकण्टकेऽपि रावणादिकण्टकोद्धरणेन सर्वलोकोपकारिण्यपीत्यर्थः
sp003-004005_RV_14	सत्यप्रतिज्ञे सत्यसन्धेऽपि
sp003-004006_RV_14	अविकत्थने अनात्मश्लाघिन्यपि
sp003-004007_RV_14	इत्थम् स्नेहपात्रेऽपि त्वाम् प्रति अकस्मात् अकारणात्
sp003-004008_RV_14	कलुषप्रवृत्तौ गर्हितव्यापारे भरताग्रजे मे मन्युः कोपः अस्त्येव
sp003-004009_RV_14	सर्वगुणाच्छादकोऽयम् दोषः इत्यर्थः
sp003-004010_RV_14	सीतानुनयार्थः अयम् रामोपालम्भः
sp003-004011_RV_14	तवेति
sp003-004012_RV_14	उरुकीर्तिः तव श्वशुरः दशरथः मे सखा
sp003-004013_RV_14	ते पिता जनकः सताम् विदुषाम् भवोच्छेदकरः ज्ञानोपदेशादिना संसारदुःखध्वंसकारी
sp003-004014_RV_14	त्वम् पतिदेवतानाम् पतिव्रतानाम् धुरि अग्रे स्थिता
sp003-004015_RV_14	येन निमित्तेन मम अनुकम्प्या अनुग्राह्या नासि तत्किम्
sp003-004016_RV_14	न किञ्चित् इत्यर्थः
sp003-004017_RV_14	तपस्वीति
sp003-004018_RV_14	तपस्विसंसर्गेण विनीतसत्त्वे शान्तजन्तुके अस्मिन् तपोवने वीतभया निर्भीका वस
sp003-004019_RV_14	इतः अस्मिन्वने अनघप्रसूतेः सुखप्रसूतेः ते अपत्यसंस्कारमयः
sp003-004020_RV_14	जातकर्मादिरूपः विधिः अनुष्ठानम् भविष्यति
sp003-004021_RV_14	अशून्येति
sp003-004022_RV_14	सन्निविशन्ते येष्विति सन्निवेशाः उटजाः
sp003-004023_RV_14	अधिकरणार्थे घञ्प्रत्ययः
sp003-004024_RV_14	मुनीनाम् सन्निवेशैः उटजैः अशून्यतीराम् पूर्णतीराम् तमसः शोकस्य पापस्य वा अपहन्त्रीम्
sp003-004025_RV_14	तमस्तु क्लीबे पापे नरकशोकयोः इत्यमरः
sp003-004026_RV_14	तमसाम् नदीम् वगाह्य तत्र स्नात्वा
sp003-004027_RV_14	बलिक्रियापेक्षया पूर्वकालिता
sp003-004028_RV_14	तस्याः सैकतोत्सङ्गेषु बलिक्रियाभिः इष्टदेवतापूजाविधिभिः
sp003-004029_RV_14	ते मनसः प्रसादः सम्पत्स्यते भविष्यति
sp003-004030_RV_14	पुष्पमिति
sp003-004031_RV_14	ऋतुः अस्य प्राप्तः आर्तवम्
sp003-004032_RV_14	स्वकालप्राप्तम् इत्यर्थः
sp003-004033_RV_14	पुष्पम् फलम् च
sp003-004034_RV_14	अकृष्टरोहि अकृष्टक्षेत्रोत्थम्
sp003-004035_RV_14	अकृष्टपच्यम् इत्यर्थः
sp003-004036_RV_14	बलये हितम् बालेयम् पूजायोग्यम्
sp003-004037_RV_14	छदिरुपधिवलेर्ढञ् इति ढञ्प्रत्ययः
sp003-004038_RV_14	बीजम् नीवारादि धान्यम् च आहरन्त्यः उदारवाचः प्रगल्भगिरः
sp003-004039_RV_14	मुनिकन्यकाः नवाभिषङ्गाम् नूतनदुःखाम् त्वाम् विनोदयिष्यन्ति
sp003-004040_RV_14	पय इति
sp003-004041_RV_14	त्वबलानुरूपैः श्वशक्त्यनुसारिभिः पयसाम् अम्भसाम् घटैः
sp003-004042_RV_14	स्तन्यैः इति च ध्वन्यते
sp003-004043_RV_14	आश्रमबालवृक्षान् संवर्धयन्ती त्वम् तनयोपपत्तेः प्राक् पूर्वम् असंशयम् यथा तथा
sp003-004044_RV_14	स्तनम् धयति पिबतीति स्तनन्धयः शिशुः
sp003-004045_RV_14	नासिकास्तनयोः ध्माधेटोः इति खश्प्रत्ययः
sp003-004046_RV_14	अरुर्द्विषत् इत्यादिना मुमागमः
sp003-004047_RV_14	तस्मिन् या प्रीतिः ताम् अवाप्स्यसि
sp003-004048_RV_14	ततः परम् सुलभ एव विनोदः इति भावः
sp003-004049_RV_14	अनुग्रहेति
sp003-004050_RV_14	दयार्द्रचेताः वाल्मीकिः
sp003-004051_RV_14	अनुग्रहम् प्रत्यभिनन्दतीति तथोक्ताम् ताम् सीताम् आदाय सायम् मृगैः
sp003-004052_RV_14	अध्यासितवेदिपार्श्वम् अधिष्ठितवेदिप्रान्तम् शान्तमृगम् स्वम् आश्रमम् निनाय
sp003-004053_RV_14	तामिति
sp003-004054_RV_14	शोकदीनाम् ताम् सीताम् तस्याः सीतायाः आगमेन प्रीतिः यासाम् तासु तापसीषु
sp003-004055_RV_14	पितृभिः अग्निषु आत्तादिभिः निर्विष्टसाराम् भुक्तसाराम् हिमांशोः अन्त्याम् अवशिष्टाम्
sp003-004056_RV_14	कलाम् दर्शः अमावास्याकालः ओषधीष्विव अर्पयामास च
sp003-004057_RV_14	अत्र पराशरः पिबन्ति विमलम् सोमम् विशिष्टा तस्य या कला
sp003-004058_RV_14	सुधामृतमयीम् पुण्याम् तामिन्दोः पितरो मुने इति
sp003-004059_RV_14	व्यासश्च अमायाम् तु सदा सोम ओषधीः प्रतिपद्यते इति
sp003-004060_RV_14	ता इति
sp003-004061_RV_14	ताः तापस्यः तस्यै सीतायै सपर्यानुपदम् पूजानन्तरम् दिनान्ते
sp003-004062_RV_14	सायङ्काले निवासः एव हेतुः तस्य निवासहेतोः
sp003-004063_RV_14	निवासार्थम् इत्यर्थः
sp003-004064_RV_14	षष्ठी हेतुप्रयोगे इति षष्ठी
sp003-004065_RV_14	इङ्गुदी तापसतरुः इत्यमरः
sp003-004066_RV_14	इङ्गुदीस्नेहेन कृतप्रदीपम् अन्तः आस्तीर्णम् एध्यम् शुद्धम्
sp003-004067_RV_14	अजिनमेव तल्पम् शय्या यस्मिंस्तम् उटजम् पर्णशालाम् वितेरुः ददुः
sp003-004068_RV_14	तत्रेति
sp003-004069_RV_14	तत्र आश्रमे अभिषेकेण स्नानेन प्रयता नियता वसन्ती विधिना शास्त्रेण अतिथिभ्यः प्रयुक्तपूजा
sp003-004070_RV_14	कृतसत्कारा वल्कलिनी सा सीता पत्युः प्रजासन्ततये सन्तानाविच्छेदाय हेतोः
sp003-004071_RV_14	वन्येन कन्दमूलादिना शरीरम् बभार पुपोष
sp003-004072_RV_14	अपीति
sp003-004073_RV_14	प्रभुः राजा अधुनापि सानुशयः सानुशयः सानुतापः स्यात् किम् इति काकुः
sp003-004074_RV_14	उत्सुकः शक्रजितः इन्द्रजितः हन्ता लक्ष्मणोऽपि सीतापरिदेवनान्तम्
sp003-004075_RV_14	सीताविलापान्तम् अनुष्ठितम् शासनम् अग्रजाय शशंस
sp003-004076_RV_14	बभूवेति
sp003-004077_RV_14	सहसा सपदि सबाष्पः रामः
sp003-004078_RV_14	तुषारवर्षी सहस्यचन्द्र इव बभूव
sp003-004079_RV_14	अत्यश्रुतया तुषारवर्षिणा पौषचन्द्रेण तुल्यः अभूत्
sp003-004080_RV_14	पौषे तैषसहस्यौ द्वौ इत्यमरः
sp003-004081_RV_14	युक्तम् च एतत् इत्याह कौलीनात् लोकापवादात् भीतेन तेन रामेण वैदेहसुता सीता गृहान्निरस्ता
sp003-004082_RV_14	न मनस्तः मनसः चित्तात् न निरस्ता
sp003-004083_RV_14	पञ्चम्यास्तसिल्
sp003-004084_RV_14	निगृह्येति
sp003-004085_RV_14	धीमान् वर्णानाम् आश्रमाणाम् च अवेक्षणे अनुसन्धाने जागरूकः अप्रमत्तः जागुरूकः इत्यूकप्रत्ययः
sp003-004086_RV_14	रजोरिक्तमनाः रजोगुणशून्यचेताः सः रामः स्वयमेव शोकम् निगृह्य निरुध्य भ्रातृभिः साधारणभोगम्
sp003-004087_RV_14	शरीरस्थितिमात्रोपयुक्तम् इत्यर्थः
sp003-004088_RV_14	ऋद्धम् राज्यम् शशास
sp003-004089_RV_14	तामिति
sp003-004090_RV_14	परिवादभीरोः निन्दाभीरोः अत एव एकभार्यामपि साध्वीमपि ताम् सीताम् त्यक्तवतः नृपस्य
sp003-004091_RV_14	वक्षसि असङ्घट्टसुखम् असम्भाव्यसुखम् वसन्ती लक्ष्मीः सपत्नीरहिता इव रेजे दिदीपे
sp003-004092_RV_14	तस्य स्त्र्यन्तरपरिग्रहः नाभूत् इति भावः
sp003-004093_RV_14	सीतामिति
sp003-004094_RV_14	दाशमुखरिपुः रामः सीताम् हित्वा त्यक्त्वा अन्याम् स्त्रियम् न उपयेमे न परिणीतवान् इति यत्
sp003-004095_RV_14	उपाद्यमः स्वकरणे इत्यात्मनेपदम्
sp003-004096_RV_14	किञ्च
sp003-004097_RV_14	तस्याः सीतायाः एव प्रतिकृतेः प्रतिमायाः हिरण्मय्याः
sp003-004098_RV_14	सखा प्रतिकृतिसखः सन् क्रतून् आजहार आहृतवान् इति यत् तेन
sp003-004099_RV_14	श्रवणविषयप्रापिणा श्रोत्रदेशगामिना भर्तुः वृत्तान्तेन वार्तया हेतुना सा सीता
sp003-004100_RV_14	दुर्वारम् दुर्निरोधम् परित्यागेन यद्दुःखम् तत् कथमपि विषेहे विसोढवती
sp003-004101_RV_14	इति महामहोपाध्यायकोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp003-004102_RV_14	महाकविश्रीकालिदासकृतौ रघुवंशे महाकाव्ये सीतापरित्यागो
sp003-004103_RV_14	नाम चतुर्दशः सर्गः
sp003-004104_RV_15	कृतेति
sp003-004105_RV_15	कृतसीतापरित्यागः सः पृथिवीपालः रामः रत्नाकरः एव मेखला यस्यास्ताम्
sp003-004106_RV_15	सार्णवाम् इत्यर्थः
sp003-004107_RV_15	केवलाम्
sp003-004108_RV_15	एकाम् इत्यर्थः
sp003-004109_RV_15	पृथिवीमेव बुभुजे भुक्तवान्
sp003-004110_RV_15	नतु पार्थिवीम् इत्यर्थः
sp003-004111_RV_15	सापि रत्नखचितमेखला
sp003-004112_RV_15	पृथिव्याः कान्तासमाधिः व्यज्यते रामस्य स्त्र्यन्तरपरिग्रहः नास्तीति श्लोकाभिप्रायः
sp003-004113_RV_15	लवणेनेति
sp003-004114_RV_15	लवणेन लवणाख्येन तामिस्रेण तमिस्राचारिणा
sp003-004115_RV_15	रक्षसा इत्यर्थः
sp003-004116_RV_15	विलुप्तेज्याः लुप्तयागक्रियाः अत एव शरणार्थिनः रक्षणार्थिनः यमुनाभाजः यमुनातीरवासिनः मुनयः
sp003-004117_RV_15	शरण्यम् शरणार्हम् रक्षणसमर्थम् तम् रामम् रक्षितारम् अभ्ययुः प्राप्ताः
sp003-004118_RV_15	यातेः लङ्
sp003-004119_RV_15	अवेक्ष्येति
sp003-004120_RV_15	ते मुनयः रामम् अवेक्ष्य
sp003-004121_RV_15	रक्षितारम् इति शेषः
sp003-004122_RV_15	तस्मिन् लवणे स्वतेजसा शापरूपेण न प्रजह्रुः
sp003-004123_RV_15	तथाहि
sp003-004124_RV_15	त्रायत इति त्राणम् रक्षकम्
sp003-004125_RV_15	कर्तरि ल्युट्
sp003-004126_RV_15	तदभावे शाप एव अस्त्रम् येषाम् ते शापास्त्राः सन्तः तपसः व्ययम् कुर्वन्ति
sp003-004127_RV_15	शापदानात् तपसः व्ययः इति प्रसिद्धेः
sp003-004128_RV_15	प्रतीति
sp003-004129_RV_15	काकुत्स्थः रामः तेभ्यः मुनिभ्यः विघ्नप्रतिक्रियाम् लवणवधरूपाम् प्रतिशुश्राव प्रतिजज्ञे
sp003-004130_RV_15	तथाहि
sp003-004131_RV_15	भुवि शार्ङ्गिणः विष्णोः प्रवृत्तिः रामरूपेणावतरणम् धर्मसंरक्षणमेव अर्थः प्रयोजनम् यस्याः सा तथैव
sp003-004132_RV_15	त इति
sp003-004133_RV_15	ते मुनयः रामाय विबुधद्विषः सुरारेः लवणस्य वधोपायम् आचख्युः
sp003-004134_RV_15	लुनातीति लवणः
sp003-004135_RV_15	नन्द्यादित्वात् ल्युः
sp003-004136_RV_15	तत्रैव निपातनात् णत्वम्
sp003-004137_RV_15	लवणः शूली शूलवान् दुर्जयः अजेयः
sp003-004138_RV_15	किन्तु विशूलः शूलरहितः प्रार्थ्यताम् अभिगम्यताम्
sp003-004139_RV_15	याच्ञायाम् अभिमाने च प्रार्थना कथ्यते बुधैः इति केशवः
sp003-004140_RV_15	आदिदेशेति
sp003-004141_RV_15	अथ तेषाम् मुनीनाम् क्षेमाय क्षेमकरणाय राघवः रामः शत्रुघ्नम् आदिदेश
sp003-004142_RV_15	अत्र उत्प्रेक्ष्यते अस्य शत्रुघ्नस्य नाम अरिनिग्रहणात् शत्रुहननात् हेतोः
sp003-004143_RV_15	यथाभूतः अर्थः यस्य तत् यथार्थम् करिष्यन्निव
sp003-004144_RV_15	शत्रून् हन्तीति शत्रुघ्नः
sp003-004145_RV_15	अमनुष्यकर्तृके च इति चकारात् कृतघ्न शत्रुघ्नादयः सिद्धाः इति दुर्गसिंहः
sp003-004146_RV_15	पाणिनीयेऽपि बहुलग्रहणात् यथेष्टसिद्धिः कृत्यल्युटो बहुलम् इति
sp003-004147_RV_15	रामस्य स्वयम् अप्रयाणे हेतुम् आह
sp003-004148_RV_15	य इति
sp003-004149_RV_15	हि यस्मात्
sp003-004150_RV_15	परान् शत्रून् तापयतीति परन्तपः
sp003-004151_RV_15	द्विषत्परयोस्तापेः इति खच्प्रत्ययः
sp003-004152_RV_15	खचि ह्रस्वः इति ह्रस्वः
sp003-004153_RV_15	रघूणाम् मध्ये यः कश्चन एकः
sp003-004154_RV_15	अपवादः विशेषशास्त्रम् उत्सर्गम् सामान्यशास्त्रम् इव
sp003-004155_RV_15	परम् शत्रुम् व्यावर्तयितुम् बाधितुम् ईश्वरः समर्थः
sp003-004156_RV_15	अतः शत्रुघ्नमेव आदिदेश इति पूर्वेण अन्वयः
sp003-004157_RV_15	अग्रजेनेति
sp003-004158_RV_15	ततः अग्रजेन रामेण प्रयुक्ताशीः कृताशीर्वादः रथी रथिकः अभीः निर्भीकः दाशरथिः
sp003-004159_RV_15	पुष्पाणि सञ्जातानि यासाम् ताः पुष्पिताः सुरभीः आमोदमानाः वनस्थलीः पश्यन् ययौ
sp003-004160_RV_15	रामेति
sp003-004161_RV_15	रामादेशात् अनुगता सेना तस्य शत्रुघ्नस्य
sp003-004162_RV_15	अध्ययनम् अर्थः अभिधेयः यस्य तस्य धातोः इङध्ययने इत्यस्य धातोः पश्चात् अधिः अध्युपसर्गः इव
sp003-004163_RV_15	अर्थसिद्धये प्रयोजनसाधनाय इत्येकत्र
sp003-004164_RV_15	अन्यत्र अभिधेयसाधनाय अभवत्
sp003-004165_RV_15	अर्थोऽभिधेयरैवस्तुप्रयोजननिवृत्तिषु इत्यमरः
sp003-004166_RV_15	यथा इङिकौ अध्युपसर्गम् न व्यभिचरतः इति न्यायेन अध्युपसर्गः स्वयमेव
sp003-004167_RV_15	अर्थसाधकस्य धातोः सन्निधिमात्रेण उपकरोति सेनापि तस्य तद्वत् इति भावः
sp003-004168_RV_15	आदिष्टेति
sp003-004169_RV_15	रथप्रष्ठैः रथाग्रगामिभिः
sp003-004170_RV_15	प्रष्ठोऽग्रगामिनि इति निपातः
sp003-004171_RV_15	मुनिभिः पूर्वोक्तैः आदिष्टवर्त्मा निर्दिष्टमार्गः गच्छन् तपताम् देदीप्यमानानाम् मध्ये वरः श्रेष्ठः सः शत्रुघ्नः
sp003-004172_RV_15	बालखिल्यैः मुनिभिः अंशुमान् सूर्यः इव विरराज
sp003-004173_RV_15	तेऽपि रथप्रष्ठाः इत्यनुसन्धेयम्
sp003-004174_RV_15	तस्येति
sp003-004175_RV_15	यतः गच्छतः
sp003-004176_RV_15	इण्धातोः शतृप्रत्ययः
sp003-004177_RV_15	तस्य शत्रुघ्नस्य मार्गवशात् रथस्वने उत्कण्ठा उद्ग्रीवाः मृगाः यस्मिन् तस्मिन् वाल्मीकीये वाल्मीकिसम्बन्धिनि
sp003-004178_RV_15	तद्धाच्छः इति छप्रत्ययः
sp003-004179_RV_15	तपोवने एका वसती रात्रिः बभूव
sp003-004180_RV_15	तत्र एकाम् रात्रिम् उषितः इत्यर्थः
sp003-004181_RV_15	वसती रात्रिवेश्मनोः इत्यमरः
sp003-004182_RV_15	तमिति
sp003-004183_RV_15	क्लान्तवाहनम् श्रान्तयुग्यम् तम् कुमारम् शत्रुघ्नम् ऋषिः वाल्मीकिः
sp003-004184_RV_15	तपप्रभावसिद्धाभिः विशेषप्रतिपत्तिभिः उत्कृष्टसम्भावनाभिः पूजयामास
sp003-004185_RV_15	तस्यामिति
sp003-004186_RV_15	तस्यामेव यामिन्याम् रात्रौ अस्य शत्रुघ्नस्य
sp003-004187_RV_15	अन्तः अस्य अस्तीति अन्तर्वत्नी गर्भिणी
sp003-004188_RV_15	अन्तर्वत्नी च गर्भिणी इत्यमरः
sp003-004189_RV_15	अन्तर्वत्पतिवतोर्नुक् इति ङीप् नुगागमश्च
sp003-004190_RV_15	प्रजावती भ्रातृजाया सीता
sp003-004191_RV_15	क्षितिः सम्पन्नौ समग्रौ कोशदण्डौ इव सुतौ असूत
sp003-004192_RV_15	सन्तानेति
sp003-004193_RV_15	भ्रातुः ज्येष्ठस्य सन्तानश्रवणात् हेतोः सौमनस्यवान् प्रीतिमान्
sp003-004194_RV_15	सौमित्रिः शत्रुघ्नः प्रातः युक्तरथः सज्जरथस्सन्
sp003-004195_RV_15	प्राञ्जलिः कृताञ्जलिः मुनिम् आमन्त्र्य आपृच्छ्य ययौ
sp003-004196_RV_15	स चेति
sp003-004197_RV_15	सः शत्रुघ्नश्च मधूपघ्नम् नाम लवणपुरम् प्राप
sp003-004198_RV_15	कुम्भीनसी नाम रावणस्वसा
sp003-004199_RV_15	तस्याः कुक्षिजः पुत्रः लवणश्च वनात् करम् बलिमिव सत्त्वानाम् प्राणिनाम् राशिमम् आदाय उपस्थितः प्राप्तः
sp003-004200_RV_15	धूमेति
sp003-004201_RV_15	किम्भूतः लवणः
sp003-004202_RV_15	धूम इव धूम्रः कृष्णलोहितवर्णः
sp003-004203_RV_15	धूम्रधूमलौ कृष्णलोहिते इत्यमरः
sp003-004204_RV_15	वसागन्धः हृन्मेदोगन्धः
sp003-004205_RV_15	सः अस्यास्तीति वसागन्धी
sp003-004206_RV_15	हृन्मेदस्तु वपा वसा इत्यमरः
sp003-004207_RV_15	ज्वालाः इव बभ्रवः पिशङ्गाः शिरोरुहाः केशा यस्य सः तथोक्तः
sp003-004208_RV_15	विपुले नकुले विष्णौ बभ्रुः स्यात् पिङ्गले त्रिषु इत्यमरः
sp003-004209_RV_15	क्रव्यम् मांसम् अदन्तीति क्रव्यादः राक्षसाः तेषाम् गणः एव परिवारः यस्य सः तथोक्तः
sp003-004210_RV_15	अत एव जङ्गमः चरिष्णुः चिताग्निरिव स्थितः
sp003-004211_RV_15	कृशानुपक्षे धूमैः धूम्रवर्णः
sp003-004212_RV_15	ज्वालाः एव शिरोरुहाः
sp003-004213_RV_15	क्रव्यादः गृध्रादयः इत्यनुसन्धेयम्
sp003-004214_RV_15	अपशूलमिति
sp003-004215_RV_15	लक्ष्मणानुजः शत्रुघ्नः अपशूलम् शूलरहितम् तम् लवणम् आसाद्य रुरोध
sp003-004216_RV_15	तथाहि
sp003-004217_RV_15	रन्ध्रप्रहारिणाम् रन्ध्रप्रहरणशीलानाम्
sp003-004218_RV_15	अपशूलतैव अत्र रन्ध्रम्
sp003-004219_RV_15	जयः सम्मुखीनो हि समुखस्य दर्शनो हि
sp003-004220_RV_15	यथामुखसम्मुखस्य दर्शनः खः इति खप्रत्ययः
sp003-004221_RV_15	अधिकारलक्षणार्थस्तु दुर्लभ एव
sp003-004222_RV_15	नेति
sp003-004223_RV_15	इतीति
sp003-004224_RV_15	युग्मम्
sp003-004225_RV_15	राक्षसः लवणः अद्य मत्कुक्षेः भुज्यत इति भोजनम्
sp003-004226_RV_15	भोज्यम् मृगादिकम् नातिपर्याप्तम् अनतिसमग्रम् आलक्ष्य दृष्ट्वा भीतेनेव
sp003-004227_RV_15	धात्रा दिष्ट्या भाग्येन मे त्वम् उपपादितः कल्पितोऽसि
sp003-004228_RV_15	इति शत्रुघ्नम् सन्तर्ज्य तस्य शत्रुघ्नस्य जिघांसया हन्तुमिच्छया प्रांशुम् उन्नतम् द्रुमम्
sp003-004229_RV_15	मुस्तास्तम्बमिव अक्लेशेन उत्पाटयामास
sp003-004230_RV_15	सौमित्रेरिति
sp003-004231_RV_15	नैरृतेरितः रक्षप्रेरितः शाखि अन्तरा मध्ये निशितैः बाणैः
sp003-004232_RV_15	शकलीकृतस्सन् सौमित्रेः शत्रुघ्नस्य गात्रम् न प्राप
sp003-004233_RV_15	किन्तु पुष्परजः प्राप
sp003-004234_RV_15	विनाशादिति
sp003-004235_RV_15	रक्षः लवणः तस्य विनाशात् हेतोः
sp003-004236_RV_15	महोपलम् महान्तम् पाषाणम् पृथक्स्थितम् कृतान्तस्य यमस्य मुष्टिम् इव
sp003-004237_RV_15	मुष्टिशब्दः द्विलिङ्गः तस्मै शत्रुघ्नाय प्रजिघाय प्रहितवान्
sp003-004238_RV_15	ऐन्द्रमिति
sp003-004239_RV_15	सः महोपलः शत्रुघ्नेन एन्द्रम् इन्द्रदेवताकम् अस्त्रम् उपादाय ताडितः अभिहतस्सन्
sp003-004240_RV_15	सिकताभावादपि पराम् परमाणुताम् प्रपेदे
sp003-004241_RV_15	यतः अणुर्नास्ति सः परमाणुः इत्याहुः
sp003-004242_RV_15	तमिति
sp003-004243_RV_15	निशाचरः राक्षसः दक्षिणम् दोः
sp003-004244_RV_15	ककुद्दोषणी इति भगवतः भाष्यकारस्य प्रयोगात् दोषशब्दस्य नपुंसकत्वम् द्रष्टव्यम्
sp003-004245_RV_15	भुजबाहू प्रवेष्टो दोः इति पुंलिङ्गसाहचर्यात् पुंस्त्व च
sp003-004246_RV_15	तथा च प्रयोगः दोषम् तस्य तथाविधस्य भजते इति
sp003-004247_RV_15	सव्येतरम् बाहुम् उद्यम्य
sp003-004248_RV_15	एकः तालः तदाख्यवृक्षः यस्मिन् सः एकतालः
sp003-004249_RV_15	उत्पातपवनेन प्रेरितः गिरिरिव
sp003-004250_RV_15	तम् शत्रुघ्नम् उपाद्रवत् अभिद्रुतः
sp003-004251_RV_15	कार्ष्णेनेति
sp003-004252_RV_15	सः शत्रुः लवणः
sp003-004253_RV_15	कार्ष्णेन वैष्णवेन पत्रिणा बाणेन
sp003-004254_RV_15	उक्तम् च रामायणे एवमेष प्रजनितो विष्णोस्तेजोमयः शरः इति
sp003-004255_RV_15	विष्णुर्नारायण कृष्णः इत्यमरः
sp003-004256_RV_15	भिन्नहृदयः पतन् भुवः कम्पम् आनिनाय आनीतवान्
sp003-004257_RV_15	देहभारात् इत्यर्थः
sp003-004258_RV_15	आश्रमवासिनाम् कम्पम् जहार
sp003-004259_RV_15	तन्नाशात् अकुतोभयाः बभूवुः इत्यर्थः
sp003-004260_RV_15	वयसामिति
sp003-004261_RV_15	हतस्य विद्वेष्टीति विद्विट् तस्य विद्विषः राक्षसस्य उपरि वयसाम् पक्षिणाम् पङ्क्तयः पेतुः
sp003-004262_RV_15	तत्प्रतिद्वन्द्विनः शत्रुघ्नस्य मूर्ध्नि तु दिव्याः कुसुमवृष्टयः पेतुः
sp003-004263_RV_15	स इति
sp003-004264_RV_15	सः वीरः शत्रुघ्नः लवणम् हत्वा तदा आत्मानम् महौजसः महाबलस्य इन्द्रजित् वधेन
sp003-004265_RV_15	शोभिनः भ्रातुः लक्ष्मणस्य समानोदरे शयितम् सोदर्यम् एकोदरम् मेने
sp003-004266_RV_15	सोदराद् यः इति यप्रत्ययः
sp003-004267_RV_15	तस्येति
sp003-004268_RV_15	चरितार्थैः कृतार्थैः कृतकार्यैः तपस्विभिः संस्तूयमानस्य तस्य शत्रुघ्नस्य
sp003-004269_RV_15	विक्रमेण उदग्रम् उन्नतम् व्रीडया लञ्जया अवनतम् शिरः शुशुभे
sp003-004270_RV_15	विक्रान्तस्य लज्जैव भूषणम् इति भावः
sp003-004271_RV_15	उपकोलमिति
sp003-004272_RV_15	पौरुषभूषणः
sp003-004273_RV_15	अर्थेषु विषयेषु निर्ममः निःस्पृहः
sp003-004274_RV_15	मधुराकृतिः सौम्यरूपः
sp003-004275_RV_15	सः शत्रुघ्नः कालिन्द्याः यमुनाया उपकूलम् कूले
sp003-004276_RV_15	विभक्त्यर्थे अव्ययीभावः
sp003-004277_RV_15	मथुराम् नाम पुरीम् निर्ममे निर्मितवान्
sp003-004278_RV_15	येति
sp003-004279_RV_15	या हूः हूः शत्रुघ्नः शोभनः राजा यस्याः पुरः सा सुराज्ञी सुराज्ञ्याः भावः सौराज्यम्
sp003-004280_RV_15	तेन प्रकाशाभिः प्रकाशमानाभिः पौराणाम् विभूतिभिः एश्वर्यैः
sp003-004281_RV_15	स्वर्गस्य अभिष्यन्दः अतिरिक्तजनः तस्य वमनम् आहरणम् कृत्वा उपनिवेशित उपस्थापिता इव बभौ
sp003-004282_RV_15	अत्र कौटिल्यः भूतपूर्वम् अभूतपूर्वम् वा जनपदम् परदेशप्रवाहेण स्वदेशाभिष्यन्दवमनेन वा निवेशयेत् इति
sp003-004283_RV_15	तत्रेति
sp003-004284_RV_15	तत्र मथुरायाम् सौधगतः हर्म्यारुढः सः चक्रवाकिनीम् चक्रवाकवतीम् यमुनाम्
sp003-004285_RV_15	हेमभक्तिमतीम् सुवर्णरचनावतीम् भूमेः प्रवेणीम् वेणीम् इव
sp003-004286_RV_15	वेणिः प्रवेणी इत्यमरः
sp003-004287_RV_15	पश्यन् पिप्रिये प्रीतः
sp003-004288_RV_15	प्रीङ् प्रीणने इति धातोः दैवादिकात् लिट्
sp003-004289_RV_15	सम्प्रति रामसन्तानवृत्तान्तम् आह
sp003-004290_RV_15	सखेति
sp003-004291_RV_15	दशरथस्य जनकस्य च सखा मन्त्रकृत् मन्त्रद्रष्टा सः वाल्मीकिरपि
sp003-004292_RV_15	सुकर्मपापमन्त्रपुण्येषु कृञः इति क्विप्
sp003-004293_RV_15	उभयोः दशरथजनकयोः प्रीत्या स्नेहेन मैथिलेयौ
sp003-004294_RV_15	मैथिलीपुत्रौ यथाविधि यथाशास्त्रम् सञ्चस्कार संस्कृतवान्
sp003-004295_RV_15	जातकर्मादिभिः इति शेषः
sp003-004296_RV_15	स इति
sp003-004297_RV_15	सः कविः वाल्मीकिः कुशैः दर्भैः लवैः गोपुच्छलोमभिः
sp003-004298_RV_15	लवः लवणकिञ्जल्कपक्ष्मगोपुच्छलोमसु इति वैजयन्ती
sp003-004299_RV_15	उन्मृष्टः गर्भक्लेदः गर्भोपद्रवः ययोस्तौ कुशलवोन्मृष्टगर्भक्लेदौ तौ मैथिलेयौ
sp003-004300_RV_15	तेषाम् कुशानाम् च लवानाम् च आख्यया नामतः नाम्ना यथासङ्ख्यम् कुशलवौ एव चकार किल
sp003-004301_RV_15	कुशोन्मृष्टः कुशः
sp003-004302_RV_15	लवोन्मृष्टः लवः
sp003-004303_RV_15	साङ्गमिति
sp003-004304_RV_15	किञ्चित् उत्क्रान्तशैशवौ अतिक्रान्तबाल्यौ तौ साङ्गम् च
sp003-004305_RV_15	वेदम् अध्याप्य कवीनाम् प्रथमपद्धतिम्
sp003-004306_RV_15	कविताबीजम् इत्यर्थः
sp003-004307_RV_15	स्वकृतिम् काव्यम् रामायणाख्यम् गापयामास
sp003-004308_RV_15	गापयतेः लिट्
sp003-004309_RV_15	शब्दकर्मत्वात् गतिबुद्धि इत्यादिना द्विकर्मकत्वम्
sp003-004310_RV_15	रामस्येति
sp003-004311_RV_15	तौ सुतौ रामस्य वृत्तम् मातुः अग्रतः मधुरम् गायन्तौ तद्वियोगव्यथाम् रामविरहवेदनाम् किञ्चित् शिथिलीचक्रतुः
sp003-004312_RV_15	इतरेऽपीति
sp003-004313_RV_15	रघोः वंश्याः वंशे भवाः
sp003-004314_RV_15	त्रेता इत्यग्नयः त्रेताग्नयः
sp003-004315_RV_15	तेषाम् तेजः इव तेजः येषाम् ते त्रेताग्नितेजसः
sp003-004316_RV_15	इतरे रामादन्ये त्रयः भरतादयोऽपि तद्योगात् तेषाम् योगात्
sp003-004317_RV_15	भरतादिसम्बन्धात् पतिवत्नीषु भर्तृमतीषु जीवत्पतिकासु
sp003-004318_RV_15	ख्यातिमतीष्वित्यर्थः
sp003-004319_RV_15	पतिवत्नी सभर्तृका इत्यमरः
sp003-004320_RV_15	अन्तर्वत्पतिवतोर्नुक् इति ङीप्प्रत्ययः नुगागमश्च
sp003-004321_RV_15	पत्नीषु द्विसूनवः आसन्
sp003-004322_RV_15	द्वौ द्वौ सूनू येषाम् ते द्विसूनवः इति विग्रहः
sp003-004323_RV_15	क्वचित्सङ्ख्याशब्दस्य वृत्तिविषये वीप्सार्थत्वम् सप्तपर्णादिवत्
sp003-004324_RV_15	शत्रुघातिनि इति
sp003-004325_RV_15	पूर्वजोत्सुकः ज्येष्ठप्रियः शत्रुघ्नः बहुश्रुते शत्रुघातिनि सुबाहौ च
sp003-004326_RV_15	तन्नामकयोः सून्वोः मधुरा च विदिशा च ते नगर्यौ निदधे
sp003-004327_RV_15	निधाय गतः इत्यर्थः
sp003-004328_RV_15	भूय इति
sp003-004329_RV_15	सः शत्रुघ्नः मैथिलीतनययोः कुशलवयोः उद्गीतेन निःस्पन्दमृगम्
sp003-004330_RV_15	गीतप्रियतया निश्चलहरिणम् वाल्मीकेः आश्रमम्
sp003-004331_RV_15	भूयः पुनरपि तपोव्ययः संविधानकरणार्थम् तपोहानिः मा भूदिति हेतोः अत्यगात्
sp003-004332_RV_15	अतिक्रम्य गतः इत्यर्थः
sp003-004333_RV_15	वशीति
sp003-004334_RV_15	वशी सः लवणस्य वधात् हेतोः पौरैः पौरजनैः अत्यन्तम् गौरवम्
sp003-004335_RV_15	यस्मिन् कर्मणि तत् तथा इक्षितस्सन्
sp003-004336_RV_15	रथ्यासंस्कारैः तोरणादिभिः शोभते या ताम् अयोध्याम् विवेश च
sp003-004337_RV_15	स इति
sp003-004338_RV_15	सः शत्रुघ्नः सभामध्ये सभासद्भिः सभ्यैः उपस्थितम् सेवितम्
sp003-004339_RV_15	सीतापरित्यागात् भुवः असामन्यपतिम् असाधारणपतिम् रामम् ददर्श
sp003-004340_RV_15	तमिति
sp003-004341_RV_15	अग्रजः रामः लवणस्य अन्तकम् हन्तारम् प्रणतम् तम् शत्रुघ्नम्
sp003-004342_RV_15	कालनेमिः नाम राक्षसः
sp003-004343_RV_15	तस्य वधात् प्रीतः
sp003-004344_RV_15	तुरम् वेगम् सहते इति तुराषाड् इन्द्रः
sp003-004345_RV_15	छन्दसि सहः इति ण्विः प्रत्ययः
sp003-004346_RV_15	यद्वा सहतेः णिचि कृते साहयतेः क्विप्
sp003-004347_RV_15	अन्येषामपि दृश्यते इति पूर्वपदस्य दीर्घः
sp003-004348_RV_15	सहेः साडः सः इति षत्वम्
sp003-004349_RV_15	शार्ङ्गिणम् उपेन्द्रमिव
sp003-004350_RV_15	अभ्यनन्दत्
sp003-004351_RV_15	स इति
sp003-004352_RV_15	सः शत्रुघ्नः पृष्टस्सन्
sp003-004353_RV_15	सर्वतः वार्तम् कुशलम् राज्ञे रामाय आख्यत् आख्यातवान्
sp003-004354_RV_15	चक्षिङो लुङ्
sp003-004355_RV_15	चक्षिङः ख्याञ् इति ख्याञादेशः
sp003-004356_RV_15	अस्यतिवक्ति इत्यङ्
sp003-004357_RV_15	आतो लोप इटि च इति आकारलोपः
sp003-004358_RV_15	ख्यातेर्वा लुङ्
sp003-004359_RV_15	सन्ततिम् कुशलवयोः उत्पत्तिम् नाख्यत्
sp003-004360_RV_15	कुतः काले अवसरे प्रत्यर्पयिष्यत आद्यस्य कवेः वाल्मीकेः शासनात्
sp003-004361_RV_15	अथेति
sp003-004362_RV_15	अथ जनपदे भवः जानपदः विप्रः
sp003-004363_RV_15	कश्चिदिति शेषः
sp003-004364_RV_15	अप्राप्तयौवनम् शिशुम्
sp003-004365_RV_15	मृतम् इति शेषः
sp003-004366_RV_15	भूपतेः रामस्य द्वारि अङ्कशय्यास्थम् यथा तथा
sp003-004367_RV_15	अवतार्य अङ्कस्थत्वेनैव अवरोप्य चक्रन्द चुक्रोश
sp003-004368_RV_15	शोचनीयेति
sp003-004369_RV_15	हे वसुधे
sp003-004370_RV_15	दशरथात् च्युता या त्वम् रामहस्तम् अनुप्राप्य कष्टात्कष्टतरम् गता सती शोचनीया असि
sp003-004371_RV_15	श्रुत्वेति
sp003-004372_RV_15	गोप्ता रक्षकः राघवः तस्य विप्रस्य शुचः शोकस्य
sp003-004373_RV_15	हेतुम् पुत्रमरणरूपम् श्रुत्वा जिह्वाय लज्जितः
sp003-004374_RV_15	कुतः
sp003-004375_RV_15	हि यस्मात् अकालभवः मृत्युः इक्ष्णवाकूणाम् पदम् राष्ट्रम् नास्पृशत्
sp003-004376_RV_15	वृद्धे जीवति यवीयान् न म्रियते इत्यर्थः
sp003-004377_RV_15	स इति
sp003-004378_RV_15	सः रामः दुःखितम् द्विजम् मुहुर्तम् क्षमस्व इत्याश्वास्य वैवस्वतस्य
sp003-004379_RV_15	अन्तकस्यापि जिगीषया जेतुमिच्छया कौबेरम् यानम् पुष्पकम् सस्मार
sp003-004380_RV_15	आत्तेति
sp003-004381_RV_15	सः रघूद्वहः रामः आत्तशस्त्रस्सन्
sp003-004382_RV_15	तत् पुष्पकम् अध्यास्य प्रस्थितः
sp003-004383_RV_15	अथ तस्य पुरः गूढरूपा सरस्वती अशरीरा वाक् उच्चचार उद्बभूव
sp003-004384_RV_15	राजन्निति
sp003-004385_RV_15	हे राजन् ते प्रजासु कश्चित् अपचारः वर्णधर्मव्यतिकरः प्रवर्तते
sp003-004386_RV_15	तम् अपचारम् अन्विष्य प्रशमयेः
sp003-004387_RV_15	ततः कृती कृतकृत्यः भवितासि भविष्यसि
sp003-004388_RV_15	इति इति
sp003-004389_RV_15	इति आप्तवचनात् रामः वर्णविक्रियाम् वर्णापचारम् विनेष्यन् अपनेष्यन्
sp003-004390_RV_15	वेगेन निष्कम्पकेतुना पत्रेण वाहनेन पुष्पकेण
sp003-004391_RV_15	पत्रम् वाहनपक्षयोः इत्यमरः
sp003-004392_RV_15	दिशः पपात धावति स्म
sp003-004393_RV_15	अथेति
sp003-004394_RV_15	अथ इक्ष्वाकुवंशप्रभव ऐक्ष्वाकः रामः
sp003-004395_RV_15	कोपधादण् इत्यणि कृते दाण्डिनायन इत्यादिना उकारलोपनिपातः
sp003-004396_RV_15	धूमेन पीयमानेन अभिताम्राक्षम् वृक्षशाखावलम्बिनम् अधोमुखम् तपस्यन्तम् तपश्चरन्तम् कञ्चित्पुरुषम् ददर्श
sp003-004397_RV_15	पृष्टेति
sp003-004398_RV_15	राज्ञा नाम च अन्वयश्च नामान्वयौ तौ पृष्टौ यस्य सः तथोक्तः
sp003-004399_RV_15	धूमम् पिबतीति धूमपः
sp003-004400_RV_15	सुपि इति योगविभागात् कप्रत्ययः
sp003-004401_RV_15	सः पुरुषः आत्मानम् सुरपदार्थिनम् स्वर्गार्थिनम्
sp003-004402_RV_15	अनेन प्रयोजनमपि पृष्टः इति ज्ञेयम्
sp003-004403_RV_15	शम्बुकम् नाम शूद्रमाचष्ट बभाषे किल
sp003-004404_RV_15	तपसीति
sp003-004405_RV_15	तपसि अनधिकारित्वात् प्रजानाम् अघावहम् दुःखावहम् तम् शूद्रम् शीर्षच्छेद्यम्
sp003-004406_RV_15	शीर्षच्छेदाद्यच्च इति यत्प्रत्ययः
sp003-004407_RV_15	परिच्छिद्य निश्चित्य नियन्ता रक्षको रामः शस्त्रम् आददे जग्राह
sp003-004408_RV_15	स इति
sp003-004409_RV_15	सः रामः ज्योतिष्कणैः स्फुलिङ्गैः आहतानि दग्धानि श्मश्रूणि यस्य तत् तस्य वक्त्रम्
sp003-004410_RV_15	हिमक्लिष्टकिञ्जल्कम् पङ्कजमिव
sp003-004411_RV_15	कण्ठः एव नालम् तस्मात् अपातयत्
sp003-004412_RV_15	कृतेति
sp003-004413_RV_15	शूद्रः शम्बुकः राज्ञा स्वयम् कृतदण्डः कृतशिक्षस्सन्
sp003-004414_RV_15	सताम् गतिम् लेभे
sp003-004415_RV_15	दुश्चरेणापि स्वमार्गाविलङ्घिना
sp003-004416_RV_15	अनधिकारदुष्टेन इत्यर्थः
sp003-004417_RV_15	तपसा न लेभे
sp003-004418_RV_15	अत्र मनुः राजभिः कृतदण्डास्तु कृत्वा पापानि मानवाः
sp003-004419_RV_15	निर्मलाः स्वर्गमायान्ति सन्तः सुकृतिनो यथा
sp003-004420_RV_15	इति
sp003-004421_RV_15	रघुनाथ इति
sp003-004422_RV_15	रघुनाथोऽपि मार्गसन्दर्शितात्मना महौजसा आगस्त्येन
sp003-004423_RV_15	इन्दुना शरत्कालः इव संयुयुजे सङ्गतः
sp003-004424_RV_15	इन्दावपि विशेषणम् योज्यम्
sp003-004425_RV_15	रघुनाथ इत्यत्र क्षुभ्नादित्वात् णत्वाभावः
sp003-004426_RV_15	कुम्भेति
sp003-004427_RV_15	कुम्भयोनिः अगस्त्यः पीतेन समुद्रेण आत्मनिष्क्रयम् इव आत्ममोचनमूल्यमिव दत्तम्
sp003-004428_RV_15	अत एव परिगृह्यते इति व्युत्पत्त्या दिव्यपरिग्रहः
sp003-004429_RV_15	दिव्यानाम् परिग्राह्यः इत्यर्थः
sp003-004430_RV_15	तम् अलङ्कारम् तस्मै रामाय ददौ
sp003-004431_RV_15	तमिति
sp003-004432_RV_15	मैथिलीकण्ठनिर्व्यापारेण बाहुना तम् अलङ्कारम् दधत् रामः पश्चात् निववृते निवृत्तः
sp003-004433_RV_15	परासुः मृतः द्विजात्मजः प्राक् रामात्पूर्वम् निववृते
sp003-004434_RV_15	तस्येति
sp003-004435_RV_15	पुत्रसमागतः पुत्रेण सङ्गतः द्विजः वैवस्वतात् अन्तकादपि त्रातुः रक्षकस्य
sp003-004436_RV_15	भीत्रार्थानाम् भयहेतुः इत्यपादानात्पञ्चमी
sp003-004437_RV_15	तस्य रामस्य पूर्वोदिताम् पूर्वोक्ताम् निन्दाम् स्तुत्या निवर्तयामास
sp003-004438_RV_15	तमिति
sp003-004439_RV_15	अध्वराय अश्वमेधाय मुक्ताश्वम् तम् रामम् रक्षःकपिनरेश्वराः सुग्रीवविभीषणादयः राजानश्च
sp003-004440_RV_15	मेघा अम्भोभिः सस्यमिव
sp003-004441_RV_15	उपायनैः अभ्यवर्षन्
sp003-004442_RV_15	दिग्भ्य इति
sp003-004443_RV_15	निमन्त्रिताः आहूताः महर्षयश्च भूम्याः सम्बन्धीनि भौमानि धिष्ण्यानि स्थानान्येव न
sp003-004444_RV_15	धिष्ण्यम् स्थाने गृहे भेऽग्नौ इत्यमरः
sp003-004445_RV_15	किन्तु ज्योतिर्मयानि नक्षत्ररूपाणि धिष्ण्यान्यपि हित्वा दिग्भ्यः एनम् रामम् अभिजग्मुः
sp003-004446_RV_15	उपेति
sp003-004447_RV_15	चत्वारि द्वाराण्येव मुखानि यस्याः सा चतुर्द्वारमुखी अयोध्या
sp003-004448_RV_15	उपशल्येषु ग्रामान्तेषु निविष्टैः
sp003-004449_RV_15	ग्रामान्त उपशल्यम् स्यात् इत्यमरः
sp003-004450_RV_15	तैः महर्षिभिः
sp003-004451_RV_15	सद्यः सृष्टलोका पितामहस्य इयम् पैतामही तनुः मूर्तिरिव बभौ
sp003-004452_RV_15	श्लाघ्य इति
sp003-004453_RV_15	वैदेह्याः त्यागोऽपि श्लाघ्यः वर्ण्यः एव
sp003-004454_RV_15	कुतः
sp003-004455_RV_15	यस्मात् प्राग्वंशः प्राचीनस्थूणः यज्ञशालाविशेषः
sp003-004456_RV_15	तद्वासिनः
sp003-004457_RV_15	नास्ति अन्या जाया यस्य तस्य अनन्यजानेः
sp003-004458_RV_15	जायाया निङ् इति समासान्तः निङादेशः
sp003-004459_RV_15	पत्युः रामस्य हिरण्मयी सौवर्णी
sp003-004460_RV_15	दाण्डिनायन इत्यादिसूत्रेण निपातः
sp003-004461_RV_15	सा निजा एव जाया पत्नी आसीत्
sp003-004462_RV_15	कविवाक्यमेतत्
sp003-004463_RV_15	विधेरिति
sp003-004464_RV_15	ततः विधेः शास्त्रात् अधिकसम्भारः अतिरिच्यमानपरिकरः मखः प्रववृते प्रवृत्तः
sp003-004465_RV_15	यत्र मखे
sp003-004466_RV_15	विहन्यन्ते एभिरिति विघ्नाः प्रत्यूहाः
sp003-004467_RV_15	घञर्थे कविधानम् इति कः
sp003-004468_RV_15	क्रियाविघ्नाः अनुष्ठानविघातका राक्षसाः एव रक्षिणो रक्षकाः आसन्
sp003-004469_RV_15	अथेति
sp003-004470_RV_15	अथ मैथिलेयौ मैथिलीतनयौ
sp003-004471_RV_15	स्त्रीभ्यो ढक्
sp003-004472_RV_15	कुशलवौ गुरुणा वाल्मीकिना चोदितौ प्रेरितौ सन्तौ
sp003-004473_RV_15	प्राचेतसः वाल्मीकिः
sp003-004474_RV_15	उपज्ञायते इति उपज्ञा
sp003-004475_RV_15	आतश्चोपसर्गे इति कर्मण्यङ्प्रत्ययः
sp003-004476_RV_15	प्राचेतसस्य उपज्ञा प्राचेतसोपज्ञम्
sp003-004477_RV_15	प्राचेतसेन आदौ ज्ञातमित्यर्थः
sp003-004478_RV_15	उपज्ञा ज्ञानमाद्यम् स्यात् इत्यमरः
sp003-004479_RV_15	उपज्ञोपक्रमम् तदा द्याचिख्यासायाम् इति नपुंसकत्वम्
sp003-004480_RV_15	अय्यते ज्ञायते अनेन इति अयनम्
sp003-004481_RV_15	रामस्य अयनम् चरितम् रामायणम् रामायणाख्यम् काव्यम्
sp003-004482_RV_15	पूर्वपदात्सञ्ज्ञायामगः इति णत्वम्
sp003-004483_RV_15	उत्तरायणम् इतिवत्
sp003-004484_RV_15	इतस्ततः जगतुः
sp003-004485_RV_15	गायतेर्लिट्
sp003-004486_RV_15	वृत्तमिति
sp003-004487_RV_15	रामस्य वृत्तम् वर्ण्यम्
sp003-004488_RV_15	वस्तु इति शेषः
sp003-004489_RV_15	वाल्मीकेः कृतिः काव्यम्
sp003-004490_RV_15	गेयम् इति शेषः
sp003-004491_RV_15	तौ कुशलवौ किन्नरस्वनौ किन्नरकण्ठौ गायकौ
sp003-004492_RV_15	पुनरिति शेषः
sp003-004493_RV_15	अत एव तत्किम् येन निमित्तेन तौ शृण्वताम् मनः हर्तुम् अलम् शक्तौ न स्याताम्
sp003-004494_RV_15	सर्वम् सरसम् इत्यर्थः
sp003-004495_RV_15	रूप इति
sp003-004496_RV_15	ते जानन्तीति तज्ज्ञाः तैः तज्ज्ञैः अभिज्ञैः निवेदितम्
sp003-004497_RV_15	तयोः कुशलवयोः रूपे आकारे गीते च माधुर्यम् रामणीयकम्
sp003-004498_RV_15	सानुजः रामः कुतूहली सानन्दस्सन् यथासङ्ख्यम् ददर्श शुश्राव च
sp003-004499_RV_15	तदिति
sp003-004500_RV_15	तयोः गीतश्रवणे एकाग्रा आसक्ता आश्रुमुखी
sp003-004501_RV_15	आनन्दात् इति भावः
sp003-004502_RV_15	संसत् सभा प्रातः हिमनिष्यन्दिनी निर्वाता वातरहिता वनस्थली इव
sp003-004503_RV_15	बभौ शुशुभे
sp003-004504_RV_15	आनन्दपारवश्यात् निष्पन्दम् आस्ते इत्यर्थः
sp003-004505_RV_15	वय इति
sp003-004506_RV_15	जनता जनानाम् समूहः
sp003-004507_RV_15	ग्रामजनबन्धुसहायेभ्यस्तल् इति तल्प्रत्ययः
sp003-004508_RV_15	वयोवेषाभ्यामेव विसंवादि विलक्षणम् तदा तयोः कुशलवयोः रामस्य च सादृश्यम् प्रेक्ष्य
sp003-004509_RV_15	नास्ति अक्षिकम्पः यस्मिन्कर्मणि तद्यथा तथा
sp003-004510_RV_15	नञर्थस्य नशब्दस्य बहुव्रीहिः
sp003-004511_RV_15	व्यतिष्ठत अतिष्ठत्
sp003-004512_RV_15	समवप्रविभ्यः स्थः इत्यात्मनेपदम्
sp003-004513_RV_15	विस्मयात् अनिमिषम् अद्राक्षीत् इत्यर्थः
sp003-004514_RV_15	उभयोरिति
sp003-004515_RV_15	लोकः जनः उभयोः कुमारयोः प्रावीण्येन नैपुण्येन तथा न विसिष्मिये न विस्मितवान्
sp003-004516_RV_15	यथा नृपतेः प्रीतिदानेषु वीतस्पृहतया नैःस्पृह्येण विसिष्मिये
sp003-004517_RV_15	गेय इति
sp003-004518_RV_15	गेये गीते को नु वाम् युवयोः विनेता शिक्षकः
sp003-004519_RV_15	नुशब्दः प्रश्ने
sp003-004520_RV_15	नुपृच्छायाम् वितर्के च इत्यमरः
sp003-004521_RV_15	इयम् च कस्य कवेः कृतिः इति राज्ञा स्वयम् पृष्टौ तौ कुश लवौ वाल्मीकिम् अशंसताम् उक्तवन्तौ
sp003-004522_RV_15	विनेतारम् कविम् च इत्यर्थः
sp003-004523_RV_15	गेये केन विनीतौ वाम् इति पाठे वाम् इति युष्मदर्थप्रतिपादकम् अव्ययम् द्रष्टव्यम्
sp003-004524_RV_15	तथा च अयमर्थः केन पुंसा वाम् युवाम् गेये गीतविषये विनीतौ
sp003-004525_RV_15	शिक्षितौ कर्मणि निष्ठाप्रत्ययः
sp003-004526_RV_15	अथेति
sp003-004527_RV_15	अथ सावरजः रामः प्राचेतसम् वाल्मीकिम् उपेयिवान् प्राप्तस्सन्
sp003-004528_RV_15	देहम् आत्मनः ऊरीकृत्य
sp003-004529_RV_15	आत्मानम् स्थापयित्वा इत्यर्थः
sp003-004530_RV_15	राज्यम् अस्मै प्राचेतसाय न्यवेदयत् समर्पितवान्
sp003-004531_RV_15	स इति
sp003-004532_RV_15	करुणा प्रयोजनम् अस्य कारुणिकः दयालुः
sp003-004533_RV_15	प्रयोजनम् इति ठञ्
sp003-004534_RV_15	स्याद्दयालुः कारुणिकः इत्यमरः
sp003-004535_RV_15	सः कविः रामाय तौ मैथिलेयौ तदात्मजौ रामसुतौ
sp003-004536_RV_15	आख्याय सीतायाः सम्परिग्रहम् स्वीकारम वव्रे ययाचे
sp003-004537_RV_15	तातेति
sp003-004538_RV_15	हे तात ते स्नुषा सीता नः अस्माकम् अक्ष्णोः समीपम् समक्षम्
sp003-004539_RV_15	अव्ययीभावे शरत्प्रभृतिभ्यः इति समामान्तः टच्
sp003-004540_RV_15	जातवेदसि वह्नौ शुद्धा
sp003-004541_RV_15	नास्माकम् अविश्वासः इत्यर्थः
sp003-004542_RV_15	किन्तु रक्षसः रावणस्य दौरात्म्यात् अत्रत्याः प्रजाः ताम् न श्रद्दधुः न विशश्वसुः
sp003-004543_RV_15	ता इति
sp003-004544_RV_15	मैथिली स्वचारित्रम् उद्दिश्य ताः प्रजाः प्रत्याययतु विश्वासयतु
sp003-004545_RV_15	विश्वासस्य बुद्धिरूपत्वात् णौ गमिरबोधने इति इणः गम्यादेशः नास्ति
sp003-004546_RV_15	ततः अनन्तरम् पुत्रवतीम् एनाम् सीताम् त्वदाज्ञया प्रतिपत्स्ये स्वीकरिष्ये
sp003-004547_RV_15	इतीति
sp003-004548_RV_15	राज्ञा इति प्रतिश्रुते प्रतिज्ञाते सति मुनिः आश्रमात् जानकीम् शिष्यैः
sp003-004549_RV_15	प्रयोज्यैः स्वसिद्धिम् स्वार्थसिद्धिम् नियमैः तपोभिरिव
sp003-004550_RV_15	आनाययामास
sp003-004551_RV_15	अन्येद्युरिति
sp003-004552_RV_15	अथ काकुत्स्थः रामः
sp003-004553_RV_15	अन्येद्युः अन्यस्मिन् अहनि प्रस्तुतप्रतिपत्तये प्राकृतकार्यानुसन्धानाय पुरौकसः
sp003-004554_RV_15	पौरान् सन्निपात्य मेलयित्वा कविम् वाल्मीकिम् आह्वाययामास आकारयामास
sp003-004555_RV_15	स्वरेति
sp003-004556_RV_15	अथ स्वरः उदात्तादिः
sp003-004557_RV_15	संस्कारः शब्दशुद्धिः
sp003-004558_RV_15	तद्वत्या ऋचा सावित्र्या उदर्चिषम् सूर्यमिव
sp003-004559_RV_15	पुत्राभ्याम् उपलक्षितया सीतया करणेन उदर्चिषम् रामम् असौ मुनिः उपस्थितः उपतस्थे
sp003-004560_RV_15	काषायेति
sp003-004561_RV_15	कषायेण रक्तम् काषायम्
sp003-004562_RV_15	तेन रक्तम् रागात् इत्यण्
sp003-004563_RV_15	तेन परिवीतेन संवृतेन स्वपदार्पितचक्षुषा शान्तेन प्रसन्नेन वपुष इव
sp003-004564_RV_15	सा सीता शुद्धा साध्वी इति अन्वमीयत अनुमिता
sp003-004565_RV_15	जना इति
sp003-004566_RV_15	तस्याः सीतायाः कर्मणाः आलोकपथात् दर्शनमार्गात्
sp003-004567_RV_15	प्रतिसंहृतचक्षुषः निवर्तितदृष्टयः सर्वे जनाः
sp003-004568_RV_15	फलिताः शालयः इव अवाङ्मुखा अवनतमुखाः तस्थुः
sp003-004569_RV_15	तामिति
sp003-004570_RV_15	आस्थितविष्टरः अधिष्ठितासनः मुनिः
sp003-004571_RV_15	हे वत्से भर्तुः दृष्टिविषये समक्षम् स्ववृत्ते स्वचरिते विषये लोकम् निःसंशयम् कुरु
sp003-004572_RV_15	इति ताम् सीताम् अशात् शास्ति स्म
sp003-004573_RV_15	अथेति
sp003-004574_RV_15	अथ वाल्मीकिशिष्येण आवर्जितम् दत्तम् पुण्यम् पयः आचम्य
sp003-004575_RV_15	सीता सत्याम् सरस्वतीम् वाचम् उदीरयामास उच्चारयामास
sp003-004576_RV_15	वाङ्मन इति
sp003-004577_RV_15	वाङ्मनःकर्मभिः पत्यौ विषये मे व्यभिचारः स्खालित्यम् न यथा नास्ति यदि तथा तर्हि
sp003-004578_RV_15	विश्वम् बिभर्ति इति विश्वम्भरा भूमिः
sp003-004579_RV_15	सञ्ज्ञायाम् भृतॄ इत्यादिना खच्प्रत्ययः
sp003-004580_RV_15	अरुर्द्विषत् इत्यादिना मुमागमः
sp003-004581_RV_15	हे विश्वम्भरे देवि माम् अन्तर्धातुम् गर्भे वासयितुम् अर्हसि
sp003-004582_RV_15	एवमिति
sp003-004583_RV_15	साध्व्या पतिव्रतया तया सीतया एवम् उक्ते सति सद्योभवात् भुवः
sp003-004584_RV_15	रन्ध्रात् शातह्रदम् वैद्युतम् ज्योतिः इव प्रभामण्डलम् उद्ययौ
sp003-004585_RV_15	तत्रेति
sp003-004586_RV_15	तत्र प्रभामण्डले नागफणोत्क्षिप्ते सिंहासने निषेदुषी
sp003-004587_RV_15	आसीना समुद्ररशना समुद्रमेखला साक्षात्
sp003-004588_RV_15	वसूनि धारयतीति वसुन्धरा भूमिः
sp003-004589_RV_15	खचि ह्रस्वः इति ह्रस्वः
sp003-004590_RV_15	प्रादुरासीत्
sp003-004591_RV_15	सेति
sp003-004592_RV_15	सा वसुन्धरा भर्तरि प्रणिहितेक्षणाम् दत्तदृष्टिम् सीताम् अङ्कम् आरोप्य
sp003-004593_RV_15	तस्मिन् भर्तरि रामे मा मा इति मा हरेति व्याहरत् वदत्येव
sp003-004594_RV_15	व्याहरन्तम् अनादृत्य इत्यर्थः
sp003-004595_RV_15	षष्ठी चाना दरे इति सप्तमी
sp003-004596_RV_15	पातालम् अभ्यगात्
sp003-004597_RV_15	धरायामिति
sp003-004598_RV_15	सीताप्रत्यर्पणम् इच्छतीति तथोक्तस्य धन्विनः आत्तधनुषः तस्य रामस्य
sp003-004599_RV_15	धरायाम् विषये संरम्भम् विधिबलापेक्षी दैवशक्तिदर्शी गुरुः ब्रह्मा शमयामास
sp003-004600_RV_15	अवश्यम्भावी विधिः इति भावः
sp003-004601_RV_15	ऋषीनिति
sp003-004602_RV_15	रामः यज्ञान्ते पुरस्कृतान् पूजितान् ऋषीन् सुहृदश्च
sp003-004603_RV_15	विसृज्य सीतागतम् स्नेहम् तदपत्ययोः कुशलवयोः निदधे
sp003-004604_RV_15	युधाजित इति
sp003-004605_RV_15	किञ्च
sp003-004606_RV_15	भृतप्रजः सः रामः युधाजितः भरतमातुलस्य सन्देशात् सिन्धुनामकम् देशम् दत्तप्रभावाय दत्तैश्वर्याय
sp003-004607_RV_15	रामेण इति शेषः
sp003-004608_RV_15	भरताय ददौ
sp003-004609_RV_15	भरत इति
sp003-004610_RV_15	तत्र सिन्धुदेशे भरतोऽपि युधि गन्धर्वान् निर्जित्य केवलम् एकम् आतोद्यम् वीणाम्
sp003-004611_RV_15	ततम् वीणादिकम् वाद्यम् आनद्धम् मुरजादिकम्
sp003-004612_RV_15	वंशादिकम् तु सुषिरम् कांस्यतालादिकम् घनम्
sp003-004613_RV_15	चतुर्विधमिदम् वाद्यम् वादित्रातोद्यनामकम् इत्यमरः
sp003-004614_RV_15	ग्राहयामास
sp003-004615_RV_15	आयुधम् समत्याजयत् त्याजितवान्
sp003-004616_RV_15	ग्रहित्यज्योः ण्यन्तयोः द्विकर्मकत्वम् नित्यमिति अनुसन्धेयम्
sp003-004617_RV_15	स इति
sp003-004618_RV_15	सः भरतः
sp003-004619_RV_15	अभिषेकार्हौ तक्षपुष्कलौ नाम पुत्रौ तदाख्ययोः
sp003-004620_RV_15	तक्षपुष्कलाख्ययोः इत्यर्थः
sp003-004621_RV_15	पुष्कलम् पुष्कलावत्याम् तक्षम् तक्षशिलायाम् इति राजधान्योः नगर्योः
sp003-004622_RV_15	अभिषिच्य पुनः रामान्तिकम् अगात्
sp003-004623_RV_15	अङ्गदमिति
sp003-004624_RV_15	लक्ष्मणोऽपि रघुनाथस्य रामस्य शासनात् अङ्गदम् चन्द्रकेतुम् च तदाख्यौ आत्मसम्भवौ पुत्रौ
sp003-004625_RV_15	कारापथः नाम देशः
sp003-004626_RV_15	तस्य ईश्वरौ चक्रे
sp003-004627_RV_15	इतीति
sp003-004628_RV_15	इति आरोपितपुत्राः ते जनेश्वराः रामादयः भर्तृलोकप्रपन्नानाम्
sp003-004629_RV_15	स्वर्यातानाम् जननीनाम् क्रमात् निवापान् श्राद्धादीन् विदधुः चक्रुः
sp003-004630_RV_15	उपेत्येति
sp003-004631_RV_15	अथ कालः अन्तकः मुनिवेषस्सन् उपेत्य राघवम् प्रोवाच
sp003-004632_RV_15	किमित्याह
sp003-004633_RV_15	रहसि एकान्ते संवादिनौ सम्भाषिणौ आवाम् यः पश्येत्
sp003-004634_RV_15	रहस्यभङ्गम् कुर्यात् इत्यर्थः
sp003-004635_RV_15	तम् त्यजेः इति
sp003-004636_RV_15	तथेति
sp003-004637_RV_15	सः कालः तथेति प्रतिपन्नाय नृपाय रामाय विवृतात्मा प्रकाशितनिजस्वरूपस्सन्
sp003-004638_RV_15	परमेष्ठिनः ब्रह्मणः शासनात् दिवम् अध्यास्व इत्याचख्यौ
sp003-004639_RV_15	विद्वानिति
sp003-004640_RV_15	द्वाःस्थः द्वारि नियुक्तः लक्ष्मणः विद्वानपि पूर्वश्लोकोक्तम् जानन्नपि
sp003-004641_RV_15	रामसन्दर्शनार्थिनः दुर्वाससः मुनेः शापात् भीतस्सन्
sp003-004642_RV_15	तयोः कालरामयोः समयम् संवादम् अभिनत् बिभेद
sp003-004643_RV_15	स इति
sp003-004644_RV_15	योगवित् योगमार्गवेदी सः लक्ष्मणः सरयूतीरम् गत्वा देहत्यागेन पूर्वजन्मनः
sp003-004645_RV_15	भ्रातुः प्रतिज्ञाम् अवितथाम् सत्याम् चकार
sp003-004646_RV_15	तस्मिन्निति
sp003-004647_RV_15	चतुर्थः भागः चतुर्भागः
sp003-004648_RV_15	सङ्ख्याशब्दस्य वृत्तिविषये पूरणार्थत्वम् शतांशवत्
sp003-004649_RV_15	आत्मचतुर्भागे तस्मिन् लक्ष्मणे प्राङ्नाकम् अधितस्थुषि पूर्वम् स्वर्गम् जग्मुषि सति
sp003-004650_RV_15	राघवः रामः भुवि त्रिपात् धर्मः इव शिथिलम् तस्थो
sp003-004651_RV_15	पादविकलो हि शिथिलम् तिष्ठतीति भावः
sp003-004652_RV_15	त्रेतायाम् धर्मः त्रिपात् इत्याहुः
sp003-004653_RV_15	पादः चतुर्थाशः अङ्घ्रिश्च ध्वन्यते
sp003-004654_RV_15	पादा रश्म्यङ्घ्रितुर्यांशाः इत्यमरः
sp003-004655_RV_15	त्रयः पादा यस्य असौ त्रिपात्
sp003-004656_RV_15	सङ्ख्यासुपूर्वस्य इत्यकारलोपः समासान्तः
sp003-004657_RV_15	स इति
sp003-004658_RV_15	उदगिति च
sp003-004659_RV_15	युग्मम्
sp003-004660_RV_15	स्थिरधीः सः रामः
sp003-004661_RV_15	रिपवः एव नागा गजाः तेषाम् अङ्कुशम् निवारकम् कुशम् कुशावत्याम् पुर्याम् निवेश्य स्थापयित्वा
sp003-004662_RV_15	सूक्तैः समीचीनवचनैः सताम् जनिताः अश्रुलवाः अश्रुलेशाः येन तम् लवम् लवाख्यम् पुत्रम्
sp003-004663_RV_15	लवो लेशे विलासे च छेदनेरामनन्दने इति विश्वः
sp003-004664_RV_15	शरावत्याम् पुर्याम्
sp003-004665_RV_15	शरादीनाम् च इति शरकुशशब्दयोः दीर्घः
sp003-004666_RV_15	निवेश्य
sp003-004667_RV_15	सानुजः अग्निपुरःसरः सन्
sp003-004668_RV_15	पत्यौ भर्तरि वात्सल्यात् अनुरागात्
sp003-004669_RV_15	गृहान् वर्जयित्वा गृहवर्जम्
sp003-004670_RV_15	द्वितीयायाम् च इति णमुल्
sp003-004671_RV_15	अयम् क्वचित् अपरीप्सायामपि इष्यते अनुदात्तम् पदम् एकवर्जम् इत्येकाचः शेषतया व्याख्यातत्वात्
sp003-004672_RV_15	परीप्सा त्वरा
sp003-004673_RV_15	अयोध्यया अन्वितः अनुगतः उदक् प्रतस्थे
sp003-004674_RV_15	जगृहुरिति
sp003-004675_RV_15	चित्तज्ञाः हरिराक्षसाः कदम्बमुकुलस्थूलैः प्रजाश्रुभिः अभिवृष्टाम्
sp003-004676_RV_15	तस्य रामस्य पदवीम् मार्गम् जगृहुः
sp003-004677_RV_15	तेऽपि अनुजग्मुः इत्यर्थः
sp003-004678_RV_15	उपस्थितेति
sp003-004679_RV_15	उपस्थितम् प्राप्तम् विमानम् यस्य तेन
sp003-004680_RV_15	भक्तान् अनुकम्पते इति भक्तानुकम्पिना
sp003-004681_RV_15	तेन रामेण अनुयायिनाम् सरयूः त्रिदिवनिःश्रेणिः स्वर्गाधिरोहणी चक्रे
sp003-004682_RV_15	निःश्रेणिस्त्वधिरोहणी इत्यमरः
sp003-004683_RV_15	यदिति
sp003-004684_RV_15	यत् यस्मात् तत्र सरय्वाम् मञ्जताम् सम्मर्दः
sp003-004685_RV_15	गोप्रतरः गोप्रतरणम्
sp003-004686_RV_15	तत्कल्पः अभूत्
sp003-004687_RV_15	अतः तदाख्यया गोप्रतराख्यया पावनम् शोधकम् तीर्थम् भुवि पप्रथे
sp003-004688_RV_15	स इति
sp003-004689_RV_15	विभुः प्रभुः सः रामः विबुधानाम् अंशेषु सुग्रीवादिषु प्रतिपन्नात्ममूर्तिषु सत्सु
sp003-004690_RV_15	त्रिदशीभूताः देवभुवनम् गता ये पौराः तेषाम् नूतनसुराणाम् स्वर्गान्तरम् अकल्पयत्
sp003-004691_RV_15	निर्वर्त्येति
sp003-004692_RV_15	विष्वक्सेनः विष्णुरेवम् सुराणाम् दशमुखशिरश्छेदकार्यम् निर्वर्त्य निष्पाद्य
sp003-004693_RV_15	लङ्कानाथम् विभीषणम् पवनतनयम् हनूमन्तम् च उभयम् कीर्तिस्तम्भद्वयमिव
sp003-004694_RV_15	दक्षिणे गिरौ चित्रकूटे च उत्तरे गिरौ हिमवति च स्थापयित्वा
sp003-004695_RV_15	सर्वलोकप्रतिष्ठाम् सर्वलोकाश्रयभूताम् स्वतनुम् स्वमूर्तिम् अविशत्
sp003-004696_RV_15	इति महामहोपाध्यायकोलाचलमल्लिनाथसूरिविचितया सञ्जीविनीसमाख्यया व्याख्यया समेतः
sp003-004697_RV_15	महाकविश्रीकालिदासकृतौ रघुवंशे महाकाव्ये श्रीरामस्वर्गारोहणो नाम पञ्चदशः सर्गः
sp003-004698_RV_16	अथेति
sp003-004699_RV_16	अथ रामनिर्वाणानन्तरम् इतरे लवादयः सप्त रघुप्रवीराः
sp003-004700_RV_16	पुरः पूर्वम् जन्म यस्य तस्य भावः तत्ता तया
sp003-004701_RV_16	गुणैश्च ज्येष्ठम् कुशम् रत्नविशेषभाजम् तत्तच्छ्रेष्ठवस्तुभागिनम् चक्रुः
sp003-004702_RV_16	तदुक्तम् जातौ जातौ यदुत्कृष्टम् तद्रत्नमभिधीयते इति
sp003-004703_RV_16	तथाहि
sp003-004704_RV_16	सुभ्रातॄणाम् भावः सौभ्रात्रम्
sp003-004705_RV_16	हायनान्त इत्यादिना युवादित्वात् अण्प्रत्ययः
sp003-004706_RV_16	एषाम् कुशलवादीनाम् कुलानुसारि वंशानुगतम् हि
sp003-004707_RV_16	त इति
sp003-004708_RV_16	सेतुः जलबन्धः
sp003-004709_RV_16	वार्ता कृषिगोरक्षणादिः
sp003-004710_RV_16	वार्ता कृष्याद्युदन्तयोः इति विश्वः
sp003-004711_RV_16	गजबन्धः आकरेभ्यः गजग्रहणम्
sp003-004712_RV_16	ते मुख्यम् प्रधानम् येषाम् तैः अवन्ध्यैः सफलैः कर्मभिः अभ्युच्छिताः
sp003-004713_RV_16	अतिसमर्थाः अपि इत्यर्थः
sp003-004714_RV_16	ते कुशादयः
sp003-004715_RV_16	प्रविभज्यन्ते इति प्रविभागाः
sp003-004716_RV_16	अन्योन्यदेशप्रविभागानाम् या सीमा ताम्
sp003-004717_RV_16	वेलाम् समुद्राः इव
sp003-004718_RV_16	न व्यतीयुः नातिचक्रमुः
sp003-004719_RV_16	अत्र कामन्दकः कृषिर्वणिक्पथो दुर्गम् सेतुः कुञ्जरबन्धनम्
sp003-004720_RV_16	खन्याकरधनादानम् शून्यानाम् च निवेशनम्
sp003-004721_RV_16	अष्टवर्गमिमम् साधुः स्वयम् वृद्धोऽपि वर्धयेत् इति
sp003-004722_RV_16	चतुर्भुजेति
sp003-004723_RV_16	चतुर्भुजः विष्णुः तस्या अंशाः रामादयः ते प्रभवाः कारणानि यस्य सः तथोक्तः
sp003-004724_RV_16	दानम् त्यागः मदश्च
sp003-004725_RV_16	दानम् गजमदे त्यागे इति विश्वः
sp003-004726_RV_16	प्रवृत्तिः व्यापारः प्रवाहश्च
sp003-004727_RV_16	दानप्रवृत्तेः अनुपारतानाम् तेषाम् कुशलवादीनाम् सः वंशः
sp003-004728_RV_16	सामयोनिः सामवेदप्रभवः दानप्रवृत्तेः अनुपारतानाम् सुरद्विपानाम् दिग्गजानाम् वंशः इव
sp003-004729_RV_16	अष्टधा भिन्नस्सन्
sp003-004730_RV_16	विप्रससार विस्तृतः अभूत्
sp003-004731_RV_16	सामयोनिः इत्यत्र पालकाप्यः सूर्यस्याण्डकपाले द्वे समानीय प्रजापतिः
sp003-004732_RV_16	हस्ताभ्याम् परिगृह्याथ सप्त सामान्यगायत
sp003-004733_RV_16	गायतो ब्रह्मणस्तस्मात् समुत्पेतुर्मतङ्गजाः
sp003-004734_RV_16	इति
sp003-004735_RV_16	अथेति
sp003-004736_RV_16	अथ अर्धम् रात्रेः अर्धरात्रः
sp003-004737_RV_16	अर्धम् नपुंसकम् इत्येकदेशसमासः
sp003-004738_RV_16	अहःसर्वैकदेशसङ्ख्यातपुण्याच्च रात्रेः इति समासान्तः अच्प्रत्ययः
sp003-004739_RV_16	रात्राह्नाहाः पुंसि इति नियमात्पुंस्त्वम्
sp003-004740_RV_16	अर्धरात्रे निशीथे स्तिमितप्रदीपे सुप्तजने शय्यागृहे प्रबुद्धः
sp003-004741_RV_16	न तु सुप्तः
sp003-004742_RV_16	कुशः प्रवासस्थकलत्रवेषाम् प्रोषितभर्तृकावेषाम्
sp003-004743_RV_16	अदृष्टा पूर्वम् इति अदृष्टपूर्वा ताम्
sp003-004744_RV_16	सुप्सुपेति समासः
sp003-004745_RV_16	वनिताम् अपश्यत्
sp003-004746_RV_16	सेति
sp003-004747_RV_16	सा वनिता साधुसाधारणपार्थिवर्द्धेः सञ्जनसाधारणराज्यश्रियः पुरुहूतभासः
sp003-004748_RV_16	इन्द्रतेजसः परेषाम् शत्रूणाम् जेतुः बन्धुमतः तस्य कुशस्य पुरस्तात्स्थित्वा
sp003-004749_RV_16	जयशब्दः पूर्वम् यथा स्यात् तथा अञ्जलिम् बबन्ध
sp003-004750_RV_16	अथेति
sp003-004751_RV_16	अथ सविस्मयः पूर्वार्धेन शरीरपूर्वभागेन विसृष्टतल्पः त्यक्तशय्यः दाशरथेः तनूजः कुशः
sp003-004752_RV_16	अनपोढार्गलम् अनुद्घाटितविष्कम्भमपि
sp003-004753_RV_16	तद्विष्कम्भोऽर्गलम् न ना इत्यमरः
sp003-004754_RV_16	अगारम् आदर्शतलम् छायामिव
sp003-004755_RV_16	प्रविष्टाम् ताम् वनिताम् प्रोवाच अवदत्
sp003-004756_RV_16	लब्धेति
sp003-004757_RV_16	का त्वम् इति च
sp003-004758_RV_16	युग्मम्
sp003-004759_RV_16	सावरणेऽपि गेहे लब्धान्तरा लब्धावकाशा
sp003-004760_RV_16	त्वमिति शेषः
sp003-004761_RV_16	योगप्रभावश्च ते न लक्ष्यते
sp003-004762_RV_16	मृणालिनी हैमम् हिमकृतम् उपरागम् उपद्रवमिव
sp003-004763_RV_16	अनिर्वृतानाम् दुःखितानाम् आकारम् बिभर्षि च
sp003-004764_RV_16	न हि योगिनाम् दुःखम् अस्तीति भावः
sp003-004765_RV_16	किम् च
sp003-004766_RV_16	हे शुभे त्वम् का कस्य वा परिग्रहः पत्नी
sp003-004767_RV_16	ते तव मदभ्यागमे कारणम् वा किम्
sp003-004768_RV_16	वशिनाम् जितेन्द्रियाणाम् रघूणाम् मनः परस्त्रीषु विषये विमुखा प्रवृत्तिः यस्य तत् तथाभूतम् मत्वा आचक्ष्व
sp003-004769_RV_16	तमिति
sp003-004770_RV_16	सा वनिता तम् कुशम् अब्रवीत्
sp003-004771_RV_16	अनवद्या अदोषा या पूः स्वपदोन्मुखेन विष्णुपदोन्मुखेन गुरुणा त्वत्पित्रा नीतपौरा हे राजन्
sp003-004772_RV_16	माम् सम्प्रति वीतनाथाम् आनाथाम् तस्याः पुरः नगर्याः अयोध्यायाः अधिदेवताम् जानीहि
sp003-004773_RV_16	वस्वौकसारामिति
sp003-004774_RV_16	साहम् सौराज्येन राजन्वत्तया हेतुना बद्धोत्सवया विभूत्या
sp003-004775_RV_16	वस्वौकसारा अलका पुरी
sp003-004776_RV_16	अलका पुरी वस्वौकसारा स्यात् इति कोशः
sp003-004777_RV_16	अथवा मानसोत्तरशैलशिखरवर्तिनी शक्रनगरी
sp003-004778_RV_16	वस्वौकसारा शक्रस्य इति विष्णुपुराणात्
sp003-004779_RV_16	ताम् अभिभूय तिरस्कृत्य समग्रशक्तौ त्वयि सूर्यवंश्ये सति करुणाम् अवस्थाम् दीनाम् दशाम् प्रपन्ना प्राप्ता
sp003-004780_RV_16	विशीर्णेति
sp003-004781_RV_16	तल्पानि अट्टालिकाः
sp003-004782_RV_16	तल्पम् शय्याट्टदारेषु इत्यमरः
sp003-004783_RV_16	अट्टानि गृहभेदाः
sp003-004784_RV_16	अट्टम् भक्ते च शुष्के च क्षौमेऽत्यर्थे गृहान्तरे इति विश्वः
sp003-004785_RV_16	विशीर्णानि तल्पानाम् अट्टानाम् च शतानि यस्य सः तथोक्तः
sp003-004786_RV_16	विशीर्णकल्पाट्टशतो निवेशः इति वा पाठः
sp003-004787_RV_16	अट्टाःक्षौमाः
sp003-004788_RV_16	स्यादट्टः क्षौममस्त्रियाम् इत्यमरः
sp003-004789_RV_16	ईषदसमाप्तम् विशीर्णानि विशीर्णकल्पानि अट्टशतानि यस्य सः तथोक्तः
sp003-004790_RV_16	पर्यस्तसालः स्रस्तप्राकारः
sp003-004791_RV_16	प्राकारो वरणः सालः इत्यमरः
sp003-004792_RV_16	प्रभुणा स्वामिना विना एवम्भूतः मे निवेशः निवेशनम्
sp003-004793_RV_16	अस्तनिमग्नसूर्यम् अस्ताद्रिलीनार्कम् उग्रानिलेन भिन्नमेघम् दिनान्तम् विडम्बयति अनुकरोति
sp003-004794_RV_16	निशास्विति
sp003-004795_RV_16	निशासु भास्वन्ति दीप्तिमन्ति कलानि अव्यक्तमधुराणि नूपुराणि यासाम् तासाम् अभिसारिकाणाम्
sp003-004796_RV_16	कान्तार्थिनी तु या याति सङ्केतम् साभिसारिका इत्यमरः
sp003-004797_RV_16	यः राजपथः सञ्चरन्ति अनेन सञ्चरः सञ्चारसाधनम् अभूत्
sp003-004798_RV_16	गोचरसञ्चर इत्यादिना घप्रत्ययान्तो निपातः
sp003-004799_RV_16	नदत्सु मुखेषु या उल्काः ताभिः विचितामिषाभिः अन्विष्टमांसाभिः शिवाभिः क्रोष्ट्रीभिः सः राजपथः वाह्यते गम्यते
sp003-004800_RV_16	वहेः वहेः अन्यः वहिधातुः अस्तीति उपदेशः
sp003-004801_RV_16	आस्फालितमिति
sp003-004802_RV_16	यत् अम्भः प्रमदाकराग्रैः आस्फालितम् ताडितम् सत्
sp003-004803_RV_16	जलक्रीडास्विति शेषः
sp003-004804_RV_16	मृदङ्गानाम् यः धीरध्वनिः तम् अन्वगच्छत् अन्वकरोत्
sp003-004805_RV_16	तत् दीर्घिकाणाम् अम्भः इदानीम् वन्यैः महिषैः कर्तृभिः शृङ्गैः विषाणैः आहतम् सत् क्रोशति
sp003-004806_RV_16	न तु मृदङ्गध्वनिम् अनुकरोति इत्यर्थः
sp003-004807_RV_16	वृक्षेशया इति
sp003-004808_RV_16	यष्टिरेव निवासः स्थानम् तस्य भङ्गात्
sp003-004809_RV_16	वृक्षे शेरते इति वृक्षेशयाः
sp003-004810_RV_16	अधिकरणे शेतेः इत्यच्प्रत्ययः
sp003-004811_RV_16	शयवासवासिष्वकालात् इत्यलुक्सप्तम्याः
sp003-004812_RV_16	मृदङ्गशब्दानाम् अपगमात् अभावात् अलास्याः नृत्यशून्याः
sp003-004813_RV_16	देवः अलास्याः नृत्यशून्याः दवः अरण्य वह्निः
sp003-004814_RV_16	दवदावौ वनारण्यवह्नी इत्यमरः
sp003-004815_RV_16	तस्य उल्काभिः स्फुलिङ्गैः हतेभ्यः शेषाणि बर्हाणि येषाम् ते क्रीडामयूराः वनबर्हिणत्वम् वनमयूरत्वम् प्राप्ताः
sp003-004816_RV_16	सोपानेति
sp003-004817_RV_16	किञ्च
sp003-004818_RV_16	येषु सोपानमार्गेषु रामाः रमण्यः सरागान् लाक्षारसार्द्रान् चरणान् इक्षिप्तवत्यः
sp003-004819_RV_16	तेषु मे मम मार्गेषु सद्यो हतन्यङ्कुभिः मारितमृगैः व्याघ्रैः अस्रदिग्धम् रुधिरलिप्तम् पदम् निधीयते
sp003-004820_RV_16	चित्रेति
sp003-004821_RV_16	प्रद्मवनम् अवतीर्णाः प्रविष्टाः
sp003-004822_RV_16	तथा लिखिताः इत्यर्थः
sp003-004823_RV_16	करेणुभिः करिणीभिः
sp003-004824_RV_16	चित्रगताभिरेव
sp003-004825_RV_16	करेणुरिभ्याम् स्त्री नेभे इत्यमरः
sp003-004826_RV_16	दत्तमृणालभङ्गाः चित्रद्विपाः आलेख्यमातङ्गाः
sp003-004827_RV_16	नखाः एव अङ्कुशाः तेषाम् आघातैः विभिन्नकुम्भाः सन्तः संरब्धसिंहप्रहृतम् कुपितसिंहप्रहारम् वहन्ति
sp003-004828_RV_16	स्तम्भेष्विति
sp003-004829_RV_16	उत्क्रान्तवर्णक्रमाः विशीर्णवर्णविन्यासाः ताश्च धूसराश्च याः तासाम् स्तम्भेषु योषित्प्रतियातनानाम्
sp003-004830_RV_16	स्त्रीप्रतिकृतीनाम् दारुमयीणाम् फणिभिः विमुक्ताः निर्मोकाः कञ्चुकाः एव पट्टाः
sp003-004831_RV_16	समौ कञ्चुकनिर्मोकौ इत्यमरः
sp003-004832_RV_16	सङ्गात् सक्तत्वात् स्तनोत्तरीयाणि स्तनाच्छादनवस्त्राणि भवन्ति
sp003-004833_RV_16	कालेति
sp003-004834_RV_16	कालान्तरेण कालभेदवशेन श्यामसुधेषु मलिनचूर्णेषु इतस्ततः रूढतृणाङ्कुरेषु हर्म्येषु
sp003-004835_RV_16	गृहेषु नक्तम् रात्रौ मुक्तागुणानाम् शुद्धिरिव शुद्धिः स्वाच्छ्यम् येषाम् तादृशाः अपि
sp003-004836_RV_16	ततः पूर्वम् ये मूर्च्छन्ति स्म ते एव चन्द्रपादाः चन्द्ररश्मयः
sp003-004837_RV_16	पादा रश्म्यङ्घ्रितुर्याशाः इत्यमरः
sp003-004838_RV_16	न मूर्च्छन्ति
sp003-004839_RV_16	न प्रतिफलन्तीत्यर्थः
sp003-004840_RV_16	आवर्ज्येति
sp003-004841_RV_16	किञ्च
sp003-004842_RV_16	विलासिनीभिः सदयम् शाखाः शाखाः लतावयवान् आवर्ज्य आनमय्य
sp003-004843_RV_16	यासाम् लतानाम् पुष्पाणि उपात्तानि गृहीतानि ताः मदीयाः उद्यानलताः
sp003-004844_RV_16	वन्यैः पुलिन्दैः म्लेच्छविशेषैरिव वानरैः उभयेरपि इत्यर्थः
sp003-004845_RV_16	क्लिश्यन्ते पीड्यन्ते
sp003-004846_RV_16	क्लिश्नातेः कर्मणि लट्
sp003-004847_RV_16	भेदाः किरातशबरपुलिन्दा म्लेच्छजातयः इत्यमरः
sp003-004848_RV_16	रात्राविति
sp003-004849_RV_16	रात्रौ अनाविष्कृतदीपभासः
sp003-004850_RV_16	दीपप्रभाशून्याः इत्यर्थः
sp003-004851_RV_16	दिवापि दिवसेऽपि कान्तामुखनाम् श्रिया कान्त्या वियुताः रहिताः विच्छिन्नः नष्टः धूमप्रसरः येषाम् ते
sp003-004852_RV_16	गवाक्षाः कृमितन्तुजालैः लूतातन्तुवितानैः तिरस्क्रियन्ते छाद्यन्ते
sp003-004853_RV_16	बलिक्रियेति
sp003-004854_RV_16	बलिः पूजोपहारः स्यात् इति विश्वः
sp003-004855_RV_16	बलिक्रियावर्जितानि सैकतानि येषाम् तानि
sp003-004856_RV_16	स्नानीयानि स्नान साधनानि चूर्णादीनि
sp003-004857_RV_16	कृत्यल्युटो बहुलम् इति करणे अनीर्प्रत्ययः
sp003-004858_RV_16	स्नानीयसंसर्गम् अनाप्नुवन्ति सरयूजलानि शून्यानि रिक्तानि उपान्तेषु
sp003-004859_RV_16	वानीरगृहाणि येषाम् तानि च दृष्ट्वा दूये परितप्ये
sp003-004860_RV_16	तदिति
sp003-004861_RV_16	तत् तस्मात् इमाम् वसतिम् कुशावतीम् विसृज्य कुलराजधानीम् अयोध्याम् माम् अभ्युपेतुम् अर्हसि
sp003-004862_RV_16	कथमिव
sp003-004863_RV_16	ते गुरुः पिता रामः ताम् प्रसिद्धाम् कारणवशात् मानुषीम् तनुम् मानुषमूर्तिम्
sp003-004864_RV_16	हित्वा परमात्ममूर्तिम् यथा विष्णुमूर्तिमिव
sp003-004865_RV_16	तथेति
sp003-004866_RV_16	रघूणाम् प्राग्रहरः श्रेष्ठः कुशः तस्याः पुरः प्रणयम् याच्ञाम् प्रतीतः हृष्टस्सन् तथेति प्रत्यग्रहीत् स्वीकृतवान्
sp003-004867_RV_16	पूः पुराधिदेवतापि अभिव्यक्तमुखप्रसादा सती
sp003-004868_RV_16	इष्टलाभादिति भावः
sp003-004869_RV_16	शरीरबन्धेन शरीरयोगेन करणेन तिरोबभूव अन्तर्दधे
sp003-004870_RV_16	मानवम् रूपम् विहाय दैवम् रूपम् अग्रहीत् इत्यर्थः
sp003-004871_RV_16	तदिति
sp003-004872_RV_16	नृपतिः कुशः तत् अद्भुतम् रात्रिवृत्तम् रात्रिवृत्तान्तम् प्रातः संसदि सभायाम् द्विजेभ्यः शशंस
sp003-004873_RV_16	ते द्विजाः श्रुत्वा एनम् कुलराजधान्याः साक्षात् स्वयमेव पतित्वे विषये वृत्तम् अभ्यनन्दन्
sp003-004874_RV_16	पतित्वेन वृतोऽसि इत्यपूजयन्
sp003-004875_RV_16	आशीर्भिरिति शेषः
sp003-004876_RV_16	अत्र गार्ग्यः दृष्ट्वा स्वप्नम् शोभनम् नैव सुप्यात् पश्चादृष्टो यः स पाकम् विधत्ते
sp003-004877_RV_16	शंसेदिष्टम् तत्र साधुर्द्विजेभ्यः ते चाशीर्भिः प्रीणयेयुर्नरेन्द्रम्
sp003-004878_RV_16	इदमपि स्वप्नतुल्यमिति भावः
sp003-004879_RV_16	कुशावतीमिति
sp003-004880_RV_16	सः कुशः कुशावतीम् श्रोत्रियेषु छान्दसेषु अधीनाम् श्रोत्रियसात्
sp003-004881_RV_16	तदधीनवचने इति सातिप्रत्ययः
sp003-004882_RV_16	श्रोत्रियंश्छन्दोधीते इति निपातः
sp003-004883_RV_16	श्रोत्रियश्छान्दसौ समौ इत्यमरः
sp003-004884_RV_16	कृत्वा यात्रानुकूले अहनि सावरोधः सान्तः पुरस्सन्
sp003-004885_RV_16	वायुः अभ्रवृन्दैरिव
sp003-004886_RV_16	सैन्यैः अनुद्रुतः अनुगतस्सन् अयोध्याभिमुखः प्रतस्थे
sp003-004887_RV_16	सेति
sp003-004888_RV_16	केतुमालाः एव उपवनानि यस्याः सा बृहद्भिः नागैः गजैः विहारशैलैः
sp003-004889_RV_16	क्रीडाशैलैः अनुगता इव स्थिता
sp003-004890_RV_16	रथाः एव उदारगृहाः यस्याः सा सा सेना तस्य कुशस्य प्रयाणे
sp003-004891_RV_16	जङ्गमराजधानी सञ्चारिणी नगरी इव अभवत् बभूव
sp003-004892_RV_16	तेनेति
sp003-004893_RV_16	आतपत्रमेव अमलम् मण्डलम् बिम्बम् यस्य तेन तेन कुशेन पूर्वनिवासभूमिम्
sp003-004894_RV_16	अयोध्याम् प्रति प्रस्थापितः बलौघः
sp003-004895_RV_16	आतपत्रवत् अमलमण्डलेन उदितेन शशिना वेलाम् नीयमानः प्राप्यमाणः
sp003-004896_RV_16	उदकम् अस्य अस्तीति उदन्वान् उदधिरिव बभौ
sp003-004897_RV_16	उदन्वान् उदधौ च इति निपातनात् साधुः
sp003-004898_RV_16	तस्येति
sp003-004899_RV_16	प्रयातस्य प्रस्थितस्य तस्य कुशस्य वरूथिनीनाम् सेनानाम् कर्तॄणाम्
sp003-004900_RV_16	कर्तृकर्मणोः कृति इति कर्तरि षष्ठी
sp003-004901_RV_16	पीडाम् सोढुम् अपर्याप्तवतीव अशक्ता इव वसुन्धरा रजश्छलेन
sp003-004902_RV_16	द्वितीयम् विष्णुपदम् आकाशम् अध्यारुरोह इव
sp003-004903_RV_16	इत्युत्प्रेक्षा
sp003-004904_RV_16	उद्यच्छमानेति
sp003-004905_RV_16	पश्चात् कुशावत्याः सकाशात् गमनाय प्रयाणाय तथा पुरः अग्रे निवेशे निमित्ते
sp003-004906_RV_16	निवेष्टुम् च इत्यर्थः
sp003-004907_RV_16	उद्यच्छमाना उद्योगम् कुर्वती
sp003-004908_RV_16	सम् उदाङ्भ्यो यमोऽग्रन्थे इत्यस्य सकर्मकाधिकारत्वात् आत्मनेपदम्
sp003-004909_RV_16	पथि च व्रजन्ती नृपस्य सा सेना यत्र पश्चात् पुरः मध्ये वा ददृशे तत्रैव सामग्र्यमतिम् कृत्स्नताबुद्धिम् चकार
sp003-004910_RV_16	अपरिमिता तस्य सेना इत्यर्थः
sp003-004911_RV_16	तस्येति
sp003-004912_RV_16	नेतुः तस्य कुशस्य द्विपानाम् मदवारिभिः सेकात् तुरङ्गमाणाम् खुराभिघाताच्च यथासङ्ख्यम्
sp003-004913_RV_16	पथि रेणुः रजः पङ्कभावम् पङ्कताम् प्रपेदे पङ्कोऽपि रेणुत्वम् इयाय
sp003-004914_RV_16	तस्य तावदस्तीत्यर्थः
sp003-004915_RV_16	मार्गेति
sp003-004916_RV_16	वैन्ध्येषु विन्ध्यसम्बन्धिषु कटकान्तरेषु नितम्बावकाशेषु
sp003-004917_RV_16	कटकोऽस्त्री नितम्बोऽद्रेः इत्यमरः
sp003-004918_RV_16	मार्गैषिणी मार्गावलोकिनी
sp003-004919_RV_16	अत एव बहुधा विभिन्ना
sp003-004920_RV_16	महाबिरावा दीर्घशब्दा सा सेना
sp003-004921_RV_16	रेवा इव नर्मदा इव
sp003-004922_RV_16	रेवा तु नर्मदा सोमोद्भवा मेखलकन्यका इत्यमरः
sp003-004923_RV_16	गुहामुखानि बद्धप्रतिश्रुन्ति प्रतिध्वानवन्ति चकार अकरोत्
sp003-004924_RV_16	स इति
sp003-004925_RV_16	धातूनाम् गैरिकादीनाम् भेदेन अरुणा यातनेमिः रथचक्रधारा यस्य
sp003-004926_RV_16	प्रयाणे ये ध्वनयः क्ष्वेडहेषादयः तन्मिश्राणि तूर्याणि यस्य एवंविधः सः प्रभुः कुशः
sp003-004927_RV_16	पुलिन्दैः किरातैः उपपादितानि समर्पितानि उपायनानि पश्यन्
sp003-004928_RV_16	विन्ध्यम् व्यलङ्घयत्
sp003-004929_RV_16	तीर्थ इति
sp003-004930_RV_16	तदीये वैन्ध्ये तीर्थे अवतारे गजाः एव सेतुः तस्य बन्धात् हेतोः
sp003-004931_RV_16	प्रतीपगाम् पश्चिमवाहिनीम् गङ्गाम् उत्तरतः अस्य कुशस्य नभोलङ्घनेन लोलपक्षाः
sp003-004932_RV_16	हंसाः अयत्नेन वालव्यजनीबभूवुः चामराणि अभूवन्
sp003-004933_RV_16	अभूततद्भावे च्विः
sp003-004934_RV_16	स इति
sp003-004935_RV_16	सः कुशः कपिलेन मुनिना रोषात् भस्मावशेषीकृताः विग्रहाः देहाः येषाम् तेषाम् पूर्वजानाम्
sp003-004936_RV_16	वृद्धानाम् सागराणाम् सुरालयस्य स्वर्गस्य प्राप्तौ निमित्तम् नौभिः लुलितम् क्षुभितम्
sp003-004937_RV_16	त्रिस्रोतसः इदम् त्रैस्रोतसम् गाङ्गम् अमम्भः ववन्दे
sp003-004938_RV_16	इतीति
sp003-004939_RV_16	इति कैश्चित् अहोभिः अध्वनः अन्ते अवसाने कुशः सरय्वाः
sp003-004940_RV_16	कूलम् समासाद्य वितताध्वराणाम् विस्तृतमखानाम् रघूणाम्
sp003-004941_RV_16	वेदिः प्रतिष्ठा आस्पदम् येषाम् तान्
sp003-004942_RV_16	यूपान् शतशः अपश्यत्
sp003-004943_RV_16	आधूयेति
sp003-004944_RV_16	कुलराजधान्याः उपवनान्तवायुः कुसुमद्रुमाणाम् शाखाः आधूय ईषत् धूत्वा
sp003-004945_RV_16	सुरभिः मन्दश्च इत्यर्थः
sp003-004946_RV_16	शीतान् सरयूतरङ्गांश्च स्पृष्ट्वा
sp003-004947_RV_16	अनेन शैत्योक्तिः
sp003-004948_RV_16	क्लान्तसैन्यम् तम् कुशम् प्रत्युज्जगाम
sp003-004949_RV_16	अथेति
sp003-004950_RV_16	अथ रिपुषु मग्नम् शल्यम् शङ्कुः शरः वा यस्य सः
sp003-004951_RV_16	शल्यम् शङ्कौ शरे वंशे इति विश्वः
sp003-004952_RV_16	पौराणाम् सखा पौरसखः कुलस्य ध्वजः चिह्नभूतः बली सः राजा चलाः चलन्तः वा ध्वजाः
sp003-004953_RV_16	येषाम् तानि तानि बलानि सैन्यानि तस्याः पुरः पुर्याः उपशल्ये ग्रामान्ते
sp003-004954_RV_16	ग्रामान्त उपशल्यम् स्यात् इत्यमरः
sp003-004955_RV_16	निवेशयामास
sp003-004956_RV_16	तामिति
sp003-004957_RV_16	प्रभुणा नियुक्ताः शिल्पिनाम् तक्षादीनाम् सङ्घाः सम्भृतसाधनत्वात् मिलितोपकरणत्वात् ताम् तथागताम्
sp003-004958_RV_16	शून्याम् इत्यर्थः
sp003-004959_RV_16	पुरम् अयोध्याम्
sp003-004960_RV_16	मेघाः अपाम् विसर्गात् जलसेकात् निदाघग्लपिताम् ग्रीष्मतप्ताम् उर्वीम् इव
sp003-004961_RV_16	नवीचक्रुः परिपूरयाञ्चक्रुः
sp003-004962_RV_16	तत इति
sp003-004963_RV_16	ततः रघुप्रवीरः कुशः प्रतिमाः देवताप्रतिकृतयः
sp003-004964_RV_16	अर्च्याः इत्यर्थः
sp003-004965_RV_16	परार्घ्यप्रतिमागृहायाः प्रशस्तदेवतायतनायायाः पुरः उपोषितैः वास्तुविधानविद्भिः प्रयोज्यैः
sp003-004966_RV_16	पशुपहारैः सहिताम् सपशूपहाराम् सपर्याम् निर्वर्तयामास कारयामास
sp003-004967_RV_16	अत्र ण्यन्तात् णिच्पुनः इत्यनुसन्धेयम्
sp003-004968_RV_16	अन्यथा वृत्तेः अकर्मकस्य करोत्यर्थत्वे कारयत्यर्थाभावप्रसङ्घात्
sp003-004969_RV_16	भवितव्यम् वृतेः अण्यन्तकर्त्रा प्रयोज्यत्वेन तन्निर्देशात् प्रयोगान्तरस्य अपेक्षितत्वात्
sp003-004970_RV_16	तस्या इति
sp003-004971_RV_16	सः कुशः तस्याः पुरः सम्बन्धि राजोपपदम् राजशब्दपूर्वम् निशान्तम्
sp003-004972_RV_16	राजभवनम् इत्यर्थः
sp003-004973_RV_16	निशान्तम् भवनोषसोः इति विश्वः
sp003-004974_RV_16	कामी कान्ताहृदयमिव प्रविश्य
sp003-004975_RV_16	अन्यैः निशान्तैः अनुजीविलोकम् अमात्यादिकम् यथाप्रधानम् मान्यानुसारेण
sp003-004976_RV_16	यथार्हम् यथोचितम्
sp003-004977_RV_16	तत्तत् उचितगृहैः इत्यर्थः
sp003-004978_RV_16	सम्भावयामास
sp003-004979_RV_16	सेति
sp003-004980_RV_16	विपणिस्थानि पण्यानि क्रयविक्रयार्हवस्तूनि यस्याः सा
sp003-004981_RV_16	विपणिः पण्यवीथिका इत्यमरः
sp003-004982_RV_16	सा पूः अयोध्या मन्दुरासंश्रयिभिः अश्वशालासंश्रयणशीलैः
sp003-004983_RV_16	वाजिशाला तु मन्दुरा इत्यमरः
sp003-004984_RV_16	जिदृक्षि इत्यादिना इनिप्रत्ययः
sp003-004985_RV_16	तुरङ्गैः अश्वैः
sp003-004986_RV_16	शालासु गृहेषु ये विधिना स्थापिताः स्तम्भाः तान् गतैः प्राप्तैः नागैश्च
sp003-004987_RV_16	सर्वाङ्गेषु नद्धानि आभरणानि यस्याः सा नारी इव
sp003-004988_RV_16	आबभासे
sp003-004989_RV_16	वसन्निति
sp003-004990_RV_16	सः मैथिलेयः कुशः पुराणशोभाम् पूर्वशोभाम् अधिरोपितायाम् तस्याम् रघूणाम् वसतौ अयोध्यायाम् वसन्
sp003-004991_RV_16	दिवः भर्त्रे देवेन्द्राय तथा अलकेश्वराय कुबेरायापि न स्पृहयाम्बभूव
sp003-004992_RV_16	तावपि न गणयामास इत्यर्थः
sp003-004993_RV_16	स्पृहेः ईप्सितः इति सम्प्रदानत्वात् चतुर्थी
sp003-004994_RV_16	एतेना अयोध्यायाः अन्यनगरातिशायित्वम् गम्यते
sp003-004995_RV_16	कुशस्य कुमुद्वतीसङ्गमम् प्रस्तौति
sp003-004996_RV_16	अथेति
sp003-004997_RV_16	अथ अस्य कुशस्य
sp003-004998_RV_16	रत्नैः मुक्तामणिभिः ग्रथितानि उत्तरीयाणि यस्मिन् तम्
sp003-004999_RV_16	एकान्तम् अत्यन्तम् पाण्ड्वोः स्तनयोः लम्बिनः हाराः यस्मिन् तम्
sp003-005000_RV_16	निःश्वासहार्याणि अतिसूक्ष्माणि अंशुकानि यत्र तम्
sp003-005001_RV_16	एवम् शीतलप्रायम् प्रियायाः वेषम् नेपथ्यम् उपदेष्टुमिव घर्मः ग्रीष्मः आजगाम
sp003-005002_RV_16	अगस्त्येति
sp003-005003_RV_16	अगस्त्यः चिह्नम् यस्य तस्मात् अयनात् मार्गात् दक्षिणायनात् भास्वति समीपम् सन्निवृत्ते सति
sp003-005004_RV_16	उत्तरा दिक्
sp003-005005_RV_16	आनन्दशीताम् बाष्पवृष्टिम् इव
sp003-005006_RV_16	हैमवतीम् हिमवत्सम्बन्धिनीम् हिमस्रुतिम् हिमनिष्यन्दम् ससर्ज
sp003-005007_RV_16	अत्र प्रोषितप्रियासमागमसमाधिः गम्यते
sp003-005008_RV_16	प्रवृद्धेति
sp003-005009_RV_16	अतिमात्रम् प्रवृद्धतापः दिवसः
sp003-005010_RV_16	अत्यर्थमेव अनल्पम् तन्वी कृशा क्षणदा च इत्येतौ उभौ
sp003-005011_RV_16	विरोधक्रियया प्रणयकलहादिना विरोधाचरणेन विभिन्नौ सानुशयौ
sp003-005012_RV_16	सानुतापौ जायापती दम्पती इव आस्ताम्
sp003-005013_RV_16	तयोरपि तापकार्श्यसम्भवात् तत्सदृशौ अभूताम् इत्यर्थः
sp003-005014_RV_16	दिने दिन इति
sp003-005015_RV_16	दिने दिने प्रतिदिनम् शैवलवन्ति अधस्तात् यानि सोपानानाम् पर्वाणि भङ्ग्यः तानि विमुञ्चत्
sp003-005016_RV_16	अत एव उद्दण्डपद्यम् गृहदीर्घिकाणाम् अम्भः
sp003-005017_RV_16	नारीनितम्बः प्रमाणम् अस्य नारीनितम्बद्वयसम् बभूव
sp003-005018_RV_16	विहारयोग्यम् अभूदित्यर्थः
sp003-005019_RV_16	प्रमाणे द्वयसच् इति द्वयसच्प्रत्ययः
sp003-005020_RV_16	वनेष्विति
sp003-005021_RV_16	वनेषु विजृम्भणेन विकासेन उद्गन्धिषु उत्कटसौरभेषु
sp003-005022_RV_16	गन्धस्य इत्यादिना समासान्तः इकारादेशः
sp003-005023_RV_16	सायन्तनमल्लिकानाम् कुड्मलेषु सशब्दम् यथा तथा प्रत्येकम् एकैकस्मिन् निक्षिप्तपदः
sp003-005024_RV_16	मकरन्दलोभात् इत्यर्थः
sp003-005025_RV_16	भ्रमरः एषाम् कुड्मलानाम् सङ्ख्याम् गणनाम् चकार इव
sp003-005026_RV_16	स्वेदेति
sp003-005027_RV_16	स्वेदानुविद्धम् आर्द्रम् नूतनम् नखक्षतम् अङ्कः यस्य तस्मिन्
sp003-005028_RV_16	कामिनीनाम् कपोले भूयिष्ठम् अत्यर्थम् सन्दष्टशिखम् विश्लिष्टकेसरम्
sp003-005029_RV_16	अत एव कर्णात् च्युतमपि शिरीषपुष्पम् सहसा न पपात
sp003-005030_RV_16	यन्त्रेति
sp003-005031_RV_16	ऋद्धिमन्तः धनिकाः धारागृहेषु यन्त्रधारागृहेषु शिशिरैः यन्त्रप्रवाहैः यन्त्रसञ्चारितसलिलपूरैः
sp003-005032_RV_16	परीतान् व्याप्तान् मलयोद्भवस्य रसेन चन्दनोदकेन धौतान् क्षालितान् शिलाविशेषान्
sp003-005033_RV_16	मणिमयासनानि अधिशय्य तेषु शयित्वा आतपम् निन्युः आतपपरिहारम् चक्रुः
sp003-005034_RV_16	स्नानेति
sp003-005035_RV_16	वसन्तस्य आत्मसहकारिणः अत्ययेन अतिक्रमेण मन्दवीर्यः अतिदुर्बलः कामः स्नानार्द्राश्च ते मुक्ताश्च
sp003-005036_RV_16	धूपसञ्चारणार्थम् इत्यर्थः
sp003-005037_RV_16	तेषु
sp003-005038_RV_16	अनुधूपवासम् धूपवासानन्तरम् विन्यस्ताः सायन्तनमल्लिकाः येषु तेषु
sp003-005039_RV_16	अङ्गनानाम् केशेषु बलम् लेभे
sp003-005040_RV_16	तैः उद्दीपितः इत्यर्थः
sp003-005041_RV_16	आपिञ्जरेति
sp003-005042_RV_16	बद्धरजःकणत्वात् याप्तरजःकणत्वात् आपिञ्जरा उदारा द्राघीयसी अर्जुनस्य ककुभवृक्षस्य
sp003-005043_RV_16	इन्द्रद्रुः ककुभोऽर्जुनः इत्यमरः
sp003-005044_RV_16	मञ्जरी
sp003-005045_RV_16	देहम् दग्ध्वापि रोषत् गिरिशेन गिरिः अस्ति अस्य निवासत्वेन गिरिशः तेन
sp003-005046_RV_16	लोमादित्वात् शप्प्रत्ययः
sp003-005047_RV_16	गिरौ शेते इति विग्रहे तु गिरौ शेतेर्डः इत्यस्य छन्दसि विधानात् लोके प्रयोगानुपपत्तिः स्यात्
sp003-005048_RV_16	तस्मात् पूर्वोक्तमेव विग्रहवाक्यम् न्याय्यम्
sp003-005049_RV_16	खण्डीकृता मनोभवस्य ज्या मौर्वी इव
sp003-005050_RV_16	शुशुभे
sp003-005051_RV_16	मनोज्ञेति
sp003-005052_RV_16	मनोज्ञगन्धमिति सर्वत्र संवध्यते
sp003-005053_RV_16	सहकारभङ्गम् चूतपल्लवखण्डम्
sp003-005054_RV_16	पुराणम् वासितम् शेरते अनेन इति शीधुः पक्वैक्षुरसप्रकृतिकः सुराविशेषः तम्
sp003-005055_RV_16	शीङो धुक् इत्युणादिसूत्रेण शीङ् स्वप्ने इत्यस्माद्धातोः धुक्प्रत्ययः
sp003-005056_RV_16	पक्वैरिक्षुरसैरस्त्री शीधुः पक्वरसस्शिवः इति यादवः
sp003-005057_RV_16	नवम् पाटलायाः पुष्पम् पाटलम् च सम्बध्नता सङ्घट्टयता निदाघावधिना ग्रीष्मकालेन
sp003-005058_RV_16	अवधिस्त्ववधाने स्यात् सीम्नि काले बिलेऽपि च इति विश्वः
sp003-005059_RV_16	कामिजनेषु विषये सर्वे दोषाः तापादयः प्रमृष्टाः परिहृताः
sp003-005060_RV_16	जनस्येति
sp003-005061_RV_16	तस्मिन्समये ग्रीष्मे विगाढे कठिने सति जनस्य द्वौ सविशेषम् सातिशयम् यथा तथा कान्तौ बभूवतुः
sp003-005062_RV_16	कौ द्वौ
sp003-005063_RV_16	तापापनोदे क्षमा योग्य पादयोः अङ्घ्रयोः पादानाम् रश्मीनाम् च सेवा ययोस्तौ
sp003-005064_RV_16	उदयस्थानौ अभ्युदयत्थौ अभ्युदयस्थौ स च नृपतिः शशी च
sp003-005065_RV_16	अथेति
sp003-005066_RV_16	अथ ऊर्मिषु लोलाः सतृष्णाः उन्मदाः राजहंसाः यस्मिन् तस्मिन्
sp003-005067_RV_16	लोलश्चलसतृष्णयोः इत्यमरः
sp003-005068_RV_16	रोधोलतापुष्पाणाम् वहे प्रापके
sp003-005069_RV_16	पचाद्यच्
sp003-005070_RV_16	ग्रीष्मेषु सुखे सुखकरे सरय्वाः अम्भसि पयसि तस्य कुशस्य वनितासखस्य
sp003-005071_RV_16	वनिताभिः सह इत्यर्थः
sp003-005072_RV_16	विहर्तुम् इच्छा बभूव
sp003-005073_RV_16	स इति
sp003-005074_RV_16	चक्रधरप्रभावः विष्णुतेजाः सः कुशः तीरभूमौ विहितोपकार्या यस्यास्ताम्
sp003-005075_RV_16	आनायः जालम् येषाम् अस्तीति आनायिनः जालिकाः
sp003-005076_RV_16	जालमानायः इति निपातः
sp003-005077_RV_16	आनायः पुंसि जालम् स्यात् इत्यमरः
sp003-005078_RV_16	तैः अपकृष्टनक्राम् अपनीतग्राहाम् ताम् सरयूम् श्रीमहिम्नोः
sp003-005079_RV_16	सम्पत्प्रभावयोः अनुरूपम् योग्यम् यथा तथा विगाहितुम् प्रचक्रमे
sp003-005080_RV_16	अत्र कामन्दकः पीरतापिषु वासरेषु पश्यन् तटरेखास्थितमाप्तसैन्यचक्रम्
sp003-005081_RV_16	सुविशोधितनक्रमीनजालम् व्यवगाहेत जलम् सुहृत्समेतः
sp003-005082_RV_16	इति
sp003-005083_RV_16	सेति
sp003-005084_RV_16	सा सरित् सरयूः तीरसोपानपथेन अवतारात् अवतरणात् अन्योन्यम्
sp003-005085_RV_16	केयूरविघट्टिनीभिः सन्नद्धाङ्गदसङ्घर्षिणीभिः सनूपुरक्षोभाणि नूपुरस्खलनानि पदानि
sp003-005086_RV_16	यासाम् ताभिः अङ्गनाभिः हेतुभिः उद्विग्नहंसा भीतहंसा आसीत्
sp003-005087_RV_16	परस्परेति
sp003-005088_RV_16	नौसंश्रयः परस्परम् अभ्युक्षणे सेचने तत्पराणाम् आसक्तनाम् तासाम् स्त्रीणाम् मज्जने रागः अभिलाषः
sp003-005089_RV_16	तद्दर्शी नृपः पार्श्वगताम् उपात्तवालव्यजनाम् गृहीतचामराम् किरातीम् चामरग्राहिणीम् बभाषे
sp003-005090_RV_16	किरातस्तु द्रुमान्तरे
sp003-005091_RV_16	स्त्रियाम् चामरवाहिन्याम् मत्स्यजात्यन्तरे द्वयोः
sp003-005092_RV_16	इति केशवः
sp003-005093_RV_16	पश्येति
sp003-005094_RV_16	गलिताङ्गरागैः मदीयैः शतशः अवरोधैः विगाह्यमानः विलोड्यमानः एषः एषः सरयूप्रवाहः
sp003-005095_RV_16	साभ्रः समेघः सन्ध्योदयः सन्ध्याविर्भावः इव
sp003-005096_RV_16	अनेकम् नानाविधम् वर्णम् रक्तपीतादिकम् पुष्यति पश्य
sp003-005097_RV_16	वाक्यार्थः कर्म
sp003-005098_RV_16	विलुप्तमिति
sp003-005099_RV_16	नौललिताभिः नौक्षुभिताभिः अद्भिः अन्तःपुरसुन्दरीणाम् यत् अञ्जनम् कज्जलम् विलुप्तम् हृतम् तत्
sp003-005100_RV_16	अञ्जनम् विलोचनेषु नयनेषु मदेन या रागशोभा ताम् बध्नतीभिः घट्टयन्तीभिः अद्भिः आसाम् प्रतिमुक्तम् प्रत्यर्पितम्
sp003-005101_RV_16	प्रतिनिधिदानमपि तत्कार्यकारित्वात् प्रत्यर्पणमेवेति भावः
sp003-005102_RV_16	एता इति
sp003-005103_RV_16	गुरु दुर्वहम् श्रोणिपयोधरम् यस्य आत्मनः इति विग्रहः
sp003-005104_RV_16	गुरुश्रोणिपयोधरत्वात् आत्मानम् शरीरम् उद्वोढुम् अशक्नुवत्यः एता बालाः गाढाङ्गदैः श्लिष्टाङ्गदैः
sp003-005105_RV_16	बाहुभिः क्लेशोत्तरम् दुःखप्रायम् यथा तथा रागवशात् क्रीडाभिनिवेशपारतन्त्र्यात् प्लवन्ते तरन्ति
sp003-005106_RV_16	अमी इति
sp003-005107_RV_16	वारिविहारिणीनाम् आसाम् प्रभ्रंशिनः भ्रष्टाः निम्नगायाः स्रोतसि पारिप्लवाः चञ्चलाः
sp003-005108_RV_16	चञ्चलम् तरलम् चैव पारिप्लवपरिप्लवे इत्यमरः
sp003-005109_RV_16	अमी शिरीषप्रसवाः एव अवतंसाः कर्णभूषाः शैवाललोलान् जलनीलीप्रियान्
sp003-005110_RV_16	जलनीली तु शैवालम् इत्यमरः
sp003-005111_RV_16	मीनान् छलयन्ति प्रादुर्भावयन्ति
sp003-005112_RV_16	शैवालप्रियत्वात् शिरीषेषु शैवालभ्रमात् प्रादुर्भवन्तीत्यर्थः
sp003-005113_RV_16	आसामिति
sp003-005114_RV_16	जलस्य आस्फालने तत्पराणाम् आसक्तानाम् आसाम् स्त्रीणाम् मुक्ताफलस्पर्धिषु
sp003-005115_RV_16	मौक्तिकानुकरिषु पयोधरेषु स्तनेषु उपसर्पन्ति उत्पतन्ति ये तेषु शीकरेषु शीकराणाम् मध्ये
sp003-005116_RV_16	शीर्यमाणः गलन् हारः अत एव छिदुरः स्वयम् छिन्नोऽपि न संलक्ष्यते
sp003-005117_RV_16	विदिभिदिच्छिदेः कुरच् इति कुरच्प्रत्ययः
sp003-005118_RV_16	शीकरसंसर्गात् छिन्नः इति न ज्ञायते इति भावः
sp003-005119_RV_16	आवर्तेति
sp003-005120_RV_16	विलासिनीनाम् विलसनशीलानाम् स्त्रीणाम्
sp003-005121_RV_16	वौ कषलशकत्थस्रम्भः इति घिनुण्प्रत्ययः
sp003-005122_RV_16	रूपावयवानाम् उपमेयानाम् यानि उपमानानि लोकप्रसिद्धानि तानि अदूरवर्तीनि अन्तिकगतानि जातानि
sp003-005123_RV_16	कस्य किम् उपमानमित्यत्र आह नतनाभिकान्तेः निम्ननाभिशोभायाः आवर्तशोभा
sp003-005124_RV_16	स्यादावर्तोऽम्भसाम् भ्रमः इत्यमरः
sp003-005125_RV_16	भ्रुवाम् भङ्गः तरङ्गः
sp003-005126_RV_16	स्तनानाम् द्वन्द्वचराः चक्रवाकाः
sp003-005127_RV_16	उपमानम् इति सर्वत्र सम्बध्यते
sp003-005128_RV_16	तीरेति
sp003-005129_RV_16	उत्कलापैः उच्चबर्हैः प्रस्निग्धाः मधुराः केकाः येषाम् तैः तीरस्थलीषु स्थितैः
sp003-005130_RV_16	बर्हिभिः मयूरैः अभिनन्द्यमानम् रक्तम् श्राव्यम् गीतानुगम् गीतानुसारि आसाम् स्त्रीणाम् सम्बन्धि
sp003-005131_RV_16	वार्येव मृदङ्गः तस्य वाद्यम् वाद्यध्वनिः श्रोत्रेषु सम्मूर्च्छति व्याप्नोति
sp003-005132_RV_16	सन्दष्टेति
sp003-005133_RV_16	सन्दष्टवस्त्रेषु जलसेकात्संश्लिष्टांशुकेषु अबलानाम् नितम्बेषु अधिकरणेषु इन्दुप्रकाशेन
sp003-005134_RV_16	ज्योत्स्नया अन्तरितानि आवृत्तानि यानि उडूनि नक्षत्राणि तत्तुल्याः
sp003-005135_RV_16	उक्तामयत्वात् इति भावः
sp003-005136_RV_16	अमी जलापूरितसूत्रमार्गाः
sp003-005137_RV_16	निश्चलाः इत्यर्थः
sp003-005138_RV_16	रशनाः एव कलापाः भूषाः
sp003-005139_RV_16	कलापो भूषणे बर्हे इत्यमरः
sp003-005140_RV_16	मौनम्
sp003-005141_RV_16	निशब्दताम् इत्यर्थः
sp003-005142_RV_16	भजन्ते
sp003-005143_RV_16	एता इति
sp003-005144_RV_16	दर्पात् सखीजनम् प्रति करैः उत्पीडिताः उत्सीरिताः वारिधाराः याभिः ताः
sp003-005145_RV_16	स्वयमपि पुनस्तथैव सखीभिः वदनेषु सिक्ताः एताः तरुण्यः वक्रेतराग्रैः जलसेकात् ऋज्वग्रैः
sp003-005146_RV_16	अलकैः करणैः चूर्णैः कुङ्कुमादिभिः अरुणान् वारिलवान् उदकबिन्दून् वमन्ति वर्षन्ति
sp003-005147_RV_16	उद्बन्धेति
sp003-005148_RV_16	उद्बन्धाः उद्भ्रष्टाः केशाः यस्मिन्सः
sp003-005149_RV_16	च्युतपत्रलेखः क्षरितपत्ररचनः
sp003-005150_RV_16	विश्लेषिणः विस्रंसिनः मुक्ताफलपत्रवेष्टाः मुक्तामयताटङ्काः यस्मिन्सः
sp003-005151_RV_16	एवम् अम्भोविहाराकुलितोऽपि प्रमदामुखानाम् वेषः नेपथ्यम् मनोज्ञः एव
sp003-005152_RV_16	रम्याणाम् विकृतिरपि श्रियम् तनोतीति भावः
sp003-005153_RV_16	स इति
sp003-005154_RV_16	सः कुशः नौ विमानम् इव नौविमानम्
sp003-005155_RV_16	उपमितसमासः
sp003-005156_RV_16	तस्मात् अवतीर्य विलोलहारः सन् ताभिः स्त्रीभिः सह करेणुभिः सह
sp003-005157_RV_16	स्कन्धावलग्ना उद्धृतपद्मिनी उत्पाटिता नलिनी यस्य सः तथोक्तः सन्
sp003-005158_RV_16	नद्यृतश्च इति कप्प्रत्ययः
sp003-005159_RV_16	वन्यः द्विपेन्द्रः इव
sp003-005160_RV_16	अप्सु रेमे
sp003-005161_RV_16	तत इति
sp003-005162_RV_16	ततः भ्राजिष्णुना प्रकाशनशीलेन भुवश्च इति चकारात् इष्णुच्
sp003-005163_RV_16	नृपेण अनुगताः सङ्गताः
sp003-005164_RV_16	ताः स्त्रियः सातिशयम् यथा तथा विरेजुः
sp003-005165_RV_16	प्रागेव इन्द्रनीलयोगात् पूर्वमेव केवलाः अपि इत्यर्थः
sp003-005166_RV_16	मुक्ताः मणयः नयनाभिरामाः उन्मयूखम् इन्द्रनीलम् प्राप्य किमुत अभिरामाः इति किमुवक्तव्यमित्यर्थः
sp003-005167_RV_16	वर्णोदकैरिति
sp003-005168_RV_16	तम् कुशम् आयताक्ष्यः काञ्चनस्य शृङ्गैः मुक्तानि तैः वर्णोदकैः
sp003-005169_RV_16	कुङ्कुमादिवर्णद्रव्यसहितोदकैः प्रणयात् स्नेहात् असिञ्चन्
sp003-005170_RV_16	तथागतः तथा स्थितः
sp003-005171_RV_16	वर्णोदकसिक्तः इत्यर्थः
sp003-005172_RV_16	सः कुशः सुधातुनिष्यन्दः गैरिकद्रव्ययुक्तः अद्रिराजः इव
sp003-005173_RV_16	अतितराम् बभासे अत्यर्थम् चकासे
sp003-005174_RV_16	तेनेति
sp003-005175_RV_16	अवरोधप्रमदासखेन अन्तःपुरसुन्दरीसहचरेण ताम् सरिद्वराम् सरयूम् विगाहमानेन
sp003-005176_RV_16	तेन कुशेन आकाशगङ्गायाम् रतिः क्रीडा यस्य सः अप्सरोभिः वृतः
sp003-005177_RV_16	आवृतः मरुत्वान् इन्द्रः अनुयातलीलः अनुकृतश्रीः
sp003-005178_RV_16	अभूदिति शेषः
sp003-005179_RV_16	इन्द्रम् अनुकृतवान् इत्यर्थः
sp003-005180_RV_16	यदिति
sp003-005181_RV_16	यत् आभरणम् रामः कुम्भयोनेः अगस्त्यात् अधिगम्य प्राप्य कुशाय राज्येन समम् दिदेश ददौ
sp003-005182_RV_16	राज्यसममूल्यम् इत्यर्थः
sp003-005183_RV_16	सलिले विहर्तुः क्रीडितुः अस्य कुशस्य तत् जैत्राभरणम्
sp003-005184_RV_16	जयशीलम् आभरणम् अज्ञातापातम् सत् ममज्ज बुब्रोड
sp003-005185_RV_16	स्नात्वेति
sp003-005186_RV_16	असौ कुशः सदारः सन् यथाकामम् यथेच्छम् स्नात्वा विगाह्य
sp003-005187_RV_16	तीरे या उपकार्या पूर्वोक्ता ताम् गतमात्रः गतः एव उपोढनेपथ्यविधिः
sp003-005188_RV_16	अकृतप्रसाधनः एव दिव्येन वलयेन शून्यम् बाहुम् ददर्श
sp003-005189_RV_16	जयेति
sp003-005190_RV_16	यतः कारणात् तत् आभरणम् जयश्रियः संवननम् वशीकरणम्
sp003-005191_RV_16	वशक्रिया संवननम् इत्यमरः
sp003-005192_RV_16	यस्माच्च गुरुणा पित्रा आमुक्तापूर्वम् पूर्वम् आमुक्तम्
sp003-005193_RV_16	धृतम् इत्यर्थः
sp003-005194_RV_16	सुप्सुपेति समासः
sp003-005195_RV_16	अतो हेतोः अस्य आभरणस्य भ्रंशम् नाशम् न सेहे
sp003-005196_RV_16	लोभात् न
sp003-005197_RV_16	कुतः
sp003-005198_RV_16	हि यस्मात् धीरः विद्वान् सः कुशः तुल्यानि पुष्पाणि आभरणानि च यस्य सः
sp003-005199_RV_16	पुष्पेष्विव आभरणेषु धृतेषु निर्माल्यबुद्धिम् करोति इत्यर्थः
sp003-005200_RV_16	तत इति
sp003-005201_RV_16	ततः
sp003-005202_RV_16	नद्याम् स्नान्ति कौशलेन इति नदीष्णाः तान्
sp003-005203_RV_16	सुपि इति योगविभागात् कप्रत्ययः
sp003-005204_RV_16	निनदीभ्याम् स्नातेः कौशले इति षत्वम्
sp003-005205_RV_16	सर्वान् आनायिनः जालिकान् तस्य आभरणस्य विचये अन्वेषणे निमित्ते आशु समाज्ञापयत् आदिदेश
sp003-005206_RV_16	ते आनायिनः सरयूम् विगाह्य विलोड्य वन्ध्यश्रमाः विफलप्रयासाः तथापि तद्गतिम् ज्ञात्वा
sp003-005207_RV_16	अम्लानमुखप्रसादाः सश्रीकमुखाः सन्तः तम् कुशम् ऊचुः
sp003-005208_RV_16	कृत इति
sp003-005209_RV_16	हे देव प्रयत्नः कृतः
sp003-005210_RV_16	पयसि मग्नम् ते आभरणोत्तमम् न च लब्धम्
sp003-005211_RV_16	किन्तु तत् आभरणम् अन्तर्ह्रदवासिना कुमुदेन कुमुदाख्येन नागेन पन्नगेन लौल्यात् लोभात् उपात्तम् गृहीतम्
sp003-005212_RV_16	नूनम् इति वितर्के
sp003-005213_RV_16	तत इति
sp003-005214_RV_16	ततः धनुर्धरः कोपविलोहिताक्षः तरस्वी बलवान् सः कुशः तीरगतस्सन् धनुः आततज्यम् अधिज्यम् कृत्वा भुजङ्गस्य कुमुदस्य नाशाय गारुत्मतम् गरुत्मद्देवताकम् अस्त्रम् समाददे
sp003-005215_RV_16	तस्मिन्निति
sp003-005216_RV_16	तस्मिन् अस्त्रे संहितमात्रे सत्येव ह्रदः क्षोभाद्धेतोः समाविद्धाः सङ्घट्टिताः तरङ्गाः एव हस्ताः यस्य सः रोधांसि निघ्नन् पातयन्
sp003-005217_RV_16	अवपाते गजग्रहणगर्ते मग्नः पतितः
sp003-005218_RV_16	अवपातस्तु हस्त्यर्थे गर्तश्छन्नस्तृणादिना इति यादवः
sp003-005219_RV_16	वन्यः करी इव परुषम् घोरम् ररास दध्वान
sp003-005220_RV_16	तस्मादिति
sp003-005221_RV_16	मथ्यमानात् समुद्रात् इव
sp003-005222_RV_16	उद्वृत्तनक्रात् क्षुभितग्राहात् तस्मात् ह्रदात्
sp003-005223_RV_16	लक्ष्म्या सार्धम् सुरराजस्य इन्द्रस्य वृक्षः पारिजातः इव
sp003-005224_RV_16	कन्याम् पुरस्कृत्य भुजङ्गराजः कुमुदः सहसा उन्ममज्ज
sp003-005225_RV_16	विभूषणेति
sp003-005226_RV_16	विशाम् पतिः मनुजपतिः कुशः
sp003-005227_RV_16	द्वौ विशौ वैश्यमनुजौ इत्यमरः
sp003-005228_RV_16	विभूषणम् प्रत्युपहरति प्रत्यर्पयतीति विभूषणप्रत्युपहारः
sp003-005229_RV_16	कर्मण्यण्
sp003-005230_RV_16	विभूषणप्रत्युपहारः हस्तः यस्य तम्
sp003-005231_RV_16	उपस्थितम् प्राप्तम् तम् कुमुदम् वीक्ष्य सौपर्णम् गारुत्मतम् अस्त्रम् प्रतिसञ्जहार
sp003-005232_RV_16	तथाहि
sp003-005233_RV_16	सन्तः प्रह्वेषु नम्रेषु अनिर्बन्धरुषः अनियतकोपाः हि
sp003-005234_RV_16	त्रैलोक्येति
sp003-005235_RV_16	अस्त्रम् विद्वान् अस्त्रविद्वान्
sp003-005236_RV_16	न लोक इत्यादिना षष्ठीसमासनिषेधः
sp003-005237_RV_16	द्वितीया श्रित इत्यत्र गम्यादीनाम् उपसङ्ख्यानाद्वा द्वितीय इति योगविभागाद्वा समासः
sp003-005238_RV_16	गारुडास्त्रमहिमाभिज्ञः इत्यर्थः
sp003-005239_RV_16	कुमुदः
sp003-005240_RV_16	त्रयः लोकाः त्रैलोक्यम्
sp003-005241_RV_16	चातुर्वर्ण्यादित्वात् स्वार्थे ष्यञ्प्रत्ययः
sp003-005242_RV_16	त्रैलोक्यनाथः रामः प्रभवः जनकः यस्य तम्
sp003-005243_RV_16	अत एव प्रभावात् द्विषाम् अङ्कुशम् निवारकम् मूर्धाभिषिक्तम् राजानम् कुशम् मानोन्नतेनापि मूर्ध्ना अभिवन्द्य प्रणम्य बभाषे
sp003-005244_RV_16	अवैमीति
sp003-005245_RV_16	त्वाम्
sp003-005246_RV_16	ओदनान्तरस्तण्डुलः इतिवत् कार्यान्तरः कार्यार्थः
sp003-005247_RV_16	स्थानात्मीयान्यतादर्भ्यरन्ध्रान्तर्येषु चान्तरम् इति शाश्वतः
sp003-005248_RV_16	स चासौ मानुषश्चेति तस्य विष्णोः रामस्य सुताख्याम् पुत्रसञ्ज्ञाम् अपराम् तनुम् मूर्तिम् अवैमि
sp003-005249_RV_16	आत्मा वै पुत्रनामासि इति श्रुतेः इत्यर्थः
sp003-005250_RV_16	सः जानन् अहम् आराधनीयस्य उपास्यस्य तव धृतेः प्रीतेः
sp003-005251_RV_16	धृ प्रीतौ इति धातोः स्त्रियाम् क्तिन्
sp003-005252_RV_16	विघातम् कथम् नाम आचरेयम्
sp003-005253_RV_16	असम्भावितम् इत्यर्थः
sp003-005254_RV_16	करेति
sp003-005255_RV_16	कराभिघातेन उत्थितः ऊर्ध्वम् गतः कन्दुकः यस्याः सा
sp003-005256_RV_16	कन्दुकार्थम् ऊर्ध्वम् पश्यन्तीत्यर्थः
sp003-005257_RV_16	इयम् बाला अन्तरिक्षात् ज्योतिः नक्षत्रमिव
sp003-005258_RV_16	ज्योतिर्भद्योतदृष्टिषु इत्यमरः
sp003-005259_RV_16	ह्रदात् पतत् त्वदीयम् जेत्राभरणम् आलोक्य अतिकुतूहलेन अत्यन्त कौतुकेन आदत्त अगृह्णात्
sp003-005260_RV_16	तदिति
sp003-005261_RV_16	तदेतत् आभरणम् आजानुविलम्बिना दीर्घेण
sp003-005262_RV_16	ज्याघातेन या रेखा रेखाकाराः ग्रन्थयः तासाम् किणम् चिह्नम् तदेव लाञ्छनम् यस्य तेन
sp003-005263_RV_16	भूमेः रक्षायाः परिघेण रक्षार्गलेन
sp003-005264_RV_16	परिघो योगभेदास्त्रमुद्गरेऽर्गलघातयोः इत्यमरः
sp003-005265_RV_16	अंसलेन बलवता ते भुजेन पुनर्योगम् सङ्गतिम् उपैतु
sp003-005266_RV_16	एतैः विशेषणैः महाभाग्यशौर्यधुरन्धरत्वबलवत्त्वादि गम्यते
sp003-005267_RV_16	इमामिति
sp003-005268_RV_16	किञ्च
sp003-005269_RV_16	हे पार्थिव ते तव पादयोः चिराय शुश्रूषया परिचर्यया
sp003-005270_RV_16	शुश्रूषा श्रोतुमिच्छायाम् परिचर्याप्रदानयोः इति विश्वः
sp003-005271_RV_16	आत्मापराधम् आभरणग्रहणरूपम् नुदतीम्
sp003-005272_RV_16	परिजिहीर्षन्तीम् इत्यर्थः
sp003-005273_RV_16	आशंसायाम् भूतवच्च इति चकारात् वर्तमानार्थे शतृप्रत्ययः
sp003-005274_RV_16	आच्छीनद्योर्नुम् इत्यस्य वैकल्पिकत्वात् रुमभावः
sp003-005275_RV_16	इमाम् मे यवीयसीम् कनिष्ठाम् स्वसारम् भगिनीम् कुमुद्वतीम् अनुमन्तुम् नार्हसीति न
sp003-005276_RV_16	अर्हस्येव इत्यर्थः
sp003-005277_RV_16	इतीति
sp003-005278_RV_16	इति पूर्वश्लोकोक्तम् ऊचिवान् उक्तवान्
sp003-005279_RV_16	ब्रुवः क्वसुः
sp003-005280_RV_16	उपहृताभरणः प्रत्यर्पिताभरणः कुमुदः
sp003-005281_RV_16	हे कुमुद भवान् श्लाघ्यः स्वजनः बन्धुः इत्यनुभाषितारम्
sp003-005282_RV_16	अनुवक्तारम् क्षितीशम् कुशम् समेतबन्धुः युक्तबन्धुस्सन् कन्यामयेन कन्यारूपेण कुलयोः भूषणेन विधिवत्संयोजयामास
sp003-005283_RV_16	न केवलम् तदीयमेव किन्तु स्वकीयमपि भूषणम् तस्मै दत्तवानिति ध्वनिः
sp003-005284_RV_16	आम्प्रत्ययानुप्रयोगयोः व्यवधानम् तु प्रागेव समाहितम्
sp003-005285_RV_16	तस्या इति
sp003-005286_RV_16	मनुजपतिना कुशेन साहचर्याय
sp003-005287_RV_16	सहधर्माचरणाय इत्यर्थः
sp003-005288_RV_16	माङ्गल्याः मङ्गले साधुः या ऊर्णा मेषादिलोम
sp003-005289_RV_16	ऊर्णा मेषादिलोम्नि स्यात् इत्यमरः
sp003-005290_RV_16	अत्र लक्षणया तन्निर्मितम् सूत्रम् उच्यते
sp003-005291_RV_16	तया वलयिनी वलयवती तस्याः कुमुद्वत्याः हस्ते पाणौ उच्छिखस्य
sp003-005292_RV_16	उदर्चिषः पावकस्य पुरः अग्रे स्पृष्टे गृहीते सति दिगन्तान् व्याश्नुवानः
sp003-005293_RV_16	व्याप्नुवन् दिव्य तूर्यध्वनिः उदचरत् उत्थितः
sp003-005294_RV_16	तदनु आश्चर्याः अद्भुताः मेघाः गन्धेन उदग्रम् उत्कटम् पुष्पम् पुष्पाणि
sp003-005295_RV_16	जात्यभिप्रायेण एकवचनम्
sp003-005296_RV_16	ववृषुः
sp003-005297_RV_16	आश्चर्यशब्दस्य
sp003-005298_RV_16	रौद्रम् तूग्रममी त्रिषु
sp003-005299_RV_16	चतुर्दश इत्यमरवचनात् त्रिलिङ्गत्वम्
sp003-005300_RV_16	इत्थमिति
sp003-005301_RV_16	इत्थम् नागः कुमुदः
sp003-005302_RV_16	त्रयाणाम् भुवनानाम् समाहारः त्रिभुवनम्
sp003-005303_RV_16	तद्धितार्थ इत्यादिना तत्पुरुषः
sp003-005304_RV_16	अदन्तद्विगुत्वेऽपि पात्राद्यदन्तत्वात् नपुंसकत्वम्
sp003-005305_RV_16	पात्राद्यदन्तैरनेकार्थो द्विगुर्लक्ष्यानुसारतः इत्यमरः
sp003-005306_RV_16	तस्य गुरुः रामः
sp003-005307_RV_16	तस्य औरसम् धर्मपत्नीजम् पुत्रम्
sp003-005308_RV_16	औरसो धर्मपत्नीजः इति याज्ञवल्क्यः
sp003-005309_RV_16	मैथिलेयम् कुशम् बन्धुम् लब्ध्वा
sp003-005310_RV_16	कुशोऽपि च तक्षकस्य पञ्चमम् पुत्रम् तम् कुमुदम् बन्धुम् लब्ध्वा एकः तयोः अन्यतरः कुमुदः पितृवधेन रिपोः वैनतेयात् गरुडात्
sp003-005311_RV_16	गुरुणा वैष्णवांशेन कुशेन त्याजितक्रौर्यात् इति भावः
sp003-005312_RV_16	शङ्काम् भयम् अत्यजत्
sp003-005313_RV_16	अपरः कुशः शान्तव्यालाम् कुमुदाज्ञया वीतसर्पभयाम् अवनिम् अत एव पौरकान्तः पौरप्रियः सन् शशास
sp003-005314_RV_16	इति महामहोपाध्यायकोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp003-005315_RV_16	महाकविश्रीकालिदासकृतौ रघुवंशे महाकाव्ये कुमुद्वतीपरिणयो नाम षोडशः सर्गः
sp003-005316_RV_17	अतिथिमिति
sp003-005317_RV_17	कुमुद्वती काकुत्स्थात् कुशत् अतिथिम् नाम पुत्रम्
sp003-005318_RV_17	चेतना बुद्धिः पश्चिमात् अन्तिमात् यामिन्याः रात्रेः यामात् प्रहरात्
sp003-005319_RV_17	द्वौ यामप्रहरौ समौ इत्यमरः
sp003-005320_RV_17	प्रसादम् वैशद्यम् इव
sp003-005321_RV_17	प्राप
sp003-005322_RV_17	ब्राह्मे मुहूर्ते सर्वेषाम् बुद्धिवैशद्यम् भवतीति प्रसिद्धिः
sp003-005323_RV_17	स इति
sp003-005324_RV_17	पितृमान्
sp003-005325_RV_17	प्रशंसार्थे मतुप्
sp003-005326_RV_17	सुशिक्षितः इत्यर्थः
sp003-005327_RV_17	अनुपमद्युतिः
sp003-005328_RV_17	सवितुश्च इदम् विशेषणम्
sp003-005329_RV_17	सः अतिथिः पितुः कुशस्य मातुः कुमुद्वत्याश्च वंशम्
sp003-005330_RV_17	सविता उत्तरदक्षिणौ उभौ मार्गौ इव
sp003-005331_RV_17	अपुनात् पवित्रीकृतवान्
sp003-005332_RV_17	तमिति
sp003-005333_RV_17	अर्थान् शब्दार्थान् दानसङ्ग्रहादिक्रियाप्रयोजनानि च विदन्तीति अर्थविदः
sp003-005334_RV_17	तेषाम् वरः श्रेष्ठः पिता कुशः तम् अतिथिम् आदौ प्रथमम् कुलविद्यानाम्
sp003-005335_RV_17	आन्वीक्षिकीत्रयीवार्तादण्डनीतीनाम् अर्थम् अभिधेयम् अग्राहयत् अबोधयत्
sp003-005336_RV_17	पश्चात्पार्थिवकन्यानाम् पाणिग्राहणम् पाणीम् अग्राहयत् स्वीकारितवान्
sp003-005337_RV_17	उदवाहयदत् इत्यर्थः
sp003-005338_RV_17	ग्रहेः ण्यन्तस्य सर्वत्र द्विकर्मकत्वम् अस्तीत्युक्तम् प्राक्
sp003-005339_RV_17	जात्य इति
sp003-005340_RV_17	जातौ भवः जात्यः कुलीनः शूरः वशी कुशः अभिजातेन कुलीनेन
sp003-005341_RV_17	अभिजातः कुलीनः स्यात् इत्यमरः
sp003-005342_RV_17	शौर्यवता वशिना तेन अतिथिना करणेन एकम् आत्मानम्
sp003-005343_RV_17	एकः न भवतीति अनेकः तम्
sp003-005344_RV_17	अमन्यत
sp003-005345_RV_17	सर्वगुणसामग्र्यात् आत्मजम् आत्मनः एव रूपान्तरम् अमंस्त इत्यर्थः
sp003-005346_RV_17	स इति
sp003-005347_RV_17	सः कुशः कुलोचितम् कुलाभ्यस्तुम् इन्द्रस्य साहायकम् सहकारित्वम्
sp003-005348_RV_17	योपधात् इत्यादिना वुञ्
sp003-005349_RV_17	उपेयिवान् प्राप्तः सन् समरे नामतः अर्थतश्च दुर्जयम् दैत्यम् जघान अवधीत्
sp003-005350_RV_17	तेन दैत्येन अवधि हतश्च
sp003-005351_RV_17	लुङि च इति हनः वधादेशः
sp003-005352_RV_17	तमिति
sp003-005353_RV_17	कुमुदस्य नाम नागराजस्य स्वसा कुमुद्वती कुशपत्नी
sp003-005354_RV_17	कुमुदानन्दम् शशाङ्कम् कौमुदी ज्योत्स्ना इव
sp003-005355_RV_17	तम् कुशम् अन्वगात्
sp003-005356_RV_17	कुशस्तु
sp003-005357_RV_17	कुः पृथ्वी तस्याः मुत् प्रीतिः सैव आनन्दः यस्येति कुमुदानन्दः
sp003-005358_RV_17	परानन्देन स्वयम् आनन्दति इत्यर्थः
sp003-005359_RV_17	तयोरिति
sp003-005360_RV_17	तयोः कुशकुमुद्वत्योः मध्ये एकः कुशः दिवस्पतेः इन्द्रस्य सिंहासनार्धम् सिंहासनैकदेशः तद्भाक् आसीत्
sp003-005361_RV_17	द्वितीया कुमुद्वती अपि शच्याः इन्द्राण्याः पारिजातांशस्य भागिनी द्राहिणी
sp003-005362_RV_17	सम्पृच इत्यादिना भजेः घिनुण्प्रत्ययः
sp003-005363_RV_17	सखी आसीत्
sp003-005364_RV_17	कस्कादित्वात् दिवस्पतिः साधुः
sp003-005365_RV_17	तदिति
sp003-005366_RV_17	सङ्ग्रामयायिनः सङ्ग्रामम् यास्यतः
sp003-005367_RV_17	आवश्यकार्थे णिनिः
sp003-005368_RV_17	अकेनोर्भविष्यदाधमर्ण्ययोः इति षष्टीनिषेधः
sp003-005369_RV_17	भर्तुः स्वामिनः कुशस्य पश्चिमाम् अन्तिमाम् आज्ञाम् विपर्यये पुत्रः अभिषेक्तव्यः
sp003-005370_RV_17	इत्येवंरूपाम् स्मरन्तः मन्त्रिवृद्धाः तदात्मसम्भवम् अतिथिम् राज्ये समादधुः निदधुः
sp003-005371_RV_17	त इति
sp003-005372_RV_17	ते मन्त्रिणः तस्य अतिथेः अभिषेकाय शिल्पिभिः उद्वेदि उन्नतवेदिकम् चतुःस्तम्भप्रतिष्ठितम्
sp003-005373_RV_17	चतुर्षु स्तम्भेषु प्रतिष्ठितम् नवम् विमानम् मण्डपम् कल्पयामासुः कारयामासुः
sp003-005374_RV_17	तत्रेति
sp003-005375_RV_17	तत्र विमाने भद्रपीठे पीठविशेषे उपवेशितम् एनम् अतिथिम् हेमकुम्भेषु सम्भृतैः सङ्गृहीतैः
sp003-005376_RV_17	तीर्थवारिभिः करणैः प्रकृतयः मन्त्रिणः उपतस्थुः
sp003-005377_RV_17	नदद्भिरिति
sp003-005378_RV_17	आहतम् पुष्करम् मुखम् येषाम् तैः
sp003-005379_RV_17	पुष्करम् करिहस्ताग्रे वाद्यभाण्डमुखेऽपि च इत्यमरः
sp003-005380_RV_17	स्निग्धम् मधुरम् गम्भीरम् च नदद्भिः तूर्यैः तस्य अतिथेः अविच्छिन्नसन्तति
sp003-005381_RV_17	अविच्छिन्नपारम्पर्यम् कल्याणम् भावि शुभम् अन्वमीयत अनुमितम्
sp003-005382_RV_17	दूर्वेति
sp003-005383_RV_17	सः अतिथिः
sp003-005384_RV_17	दूर्वाश्च यवाङ्कुराश्च प्लक्षत्वचश्च अभिन्नपुटाः बालपल्लवाश्च उत्तराणि प्रधानानि येषु तान्
sp003-005385_RV_17	अभिन्नपुटानि मधूकपुष्पाणीति केचित्
sp003-005386_RV_17	कमलानीति अन्ये
sp003-005387_RV_17	ज्ञातिषु ये वृद्धाः तैः प्रयुक्तान् नीराजनाविधीन् भेजे
sp003-005388_RV_17	पुरोहितेति
sp003-005389_RV_17	पुरोहितपुरोगाः पुरोहितप्रमुखाः द्विजातयः ब्राह्मणाः जिष्णुम् जयशीलम् तम् अतिथिम् जैत्रैः
sp003-005390_RV_17	जयशीलैः अथर्वभिः मन्त्रविशेषैः करणैः पूर्वम् अभिषेक्तुम् उपचक्रमिरे
sp003-005391_RV_17	तस्येति
sp003-005392_RV_17	तस्य अतिथेः मूध्नि सशब्दम् निपतन्ती ओघमहती महाप्रवाहा
sp003-005393_RV_17	अभिषिच्यते अनेन इत्यभिषेकः जलम् स एव श्रीः
sp003-005394_RV_17	यद्वा तस्य श्रीः समृद्धिः त्रिपुरद्विषः शिवस्य मूर्ध्नि निपतन्ती गङ्गा इव व्यरोचत
sp003-005395_RV_17	त्रयाणाम् पुराणाम् द्वेष्टा इति विग्रहः
sp003-005396_RV_17	स्तूयमान इति
sp003-005397_RV_17	तस्मिन्क्षणे अभिषेककाले बन्दिभिः स्तूयमानः सः अतिथिः प्रवृद्धः प्रवृद्धवान्
sp003-005398_RV_17	कर्तरि क्तः
sp003-005399_RV_17	अत एव सारङ्गैः चातकैः अभिनन्दितः पर्जन्यः मेघः इव
sp003-005400_RV_17	अलक्ष्यत
sp003-005401_RV_17	तस्येति
sp003-005402_RV_17	सन्मन्त्रैः पूताभिः शुद्धाभिः अद्भिः स्नानम् प्रतीच्छतः कुर्वतः तस्य वृष्टिसेकात्
sp003-005403_RV_17	विद्युतः अयम् वैद्युतः तस्य अबिन्धनस्य अग्नेरिव
sp003-005404_RV_17	द्युतिः ववृधे
sp003-005405_RV_17	स इति
sp003-005406_RV_17	सः अतिथिः अभिषेकान्ते स्नातकेभ्यः गृहस्थेभ्यः तावत् तावत्परिमाणम् वसु धनम् ददौ
sp003-005407_RV_17	यावता वसुना येषाम् स्नातकानाम् पर्याप्तदक्षिणाः समग्रदक्षिणा यज्ञाः समाप्येरन् तावत् ददौ इत्यन्वयः
sp003-005408_RV_17	त इति
sp003-005409_RV_17	प्रीतमनसः ते स्नातकाः तस्मै अतिथये याम् आशिषम् उदैरयन् व्याहरन् सा आशीः तस्य
sp003-005410_RV_17	अतिथेः कर्मनिर्वृत्तैः पूर्वपुण्यनिष्पन्नैः फलैः साम्राज्यादिभिः दूरम् दूरतः पश्चात्कृता
sp003-005411_RV_17	स्वफलदानस्य तदानीम् अनवकाशात् कालान्तरोद्वीक्षणम् न चकार इत्यर्थः
sp003-005412_RV_17	बन्धेति
sp003-005413_RV_17	सः अतिथिः बद्धानाम् बन्धच्छेदम् बधार्हाणाम् अवध्यताम्
sp003-005414_RV_17	धुरम् वहन्तीति धुर्याः बलीवर्दादयः तेषाम् धुरः भारस्य मोक्षम्
sp003-005415_RV_17	गवाम् अदोहम् वत्सानाम् पानार्थम् दोहनिवृत्तिम् च आदिशत् आदिदेश
sp003-005416_RV_17	क्रीडेति
sp003-005417_RV_17	पञ्जरस्थाः शुकादयः अस्य अतिथेः क्रीडापतत्रिणोऽपि
sp003-005418_RV_17	किमुत अन्ये इति अपिशब्दार्थः
sp003-005419_RV_17	तदादेशात् तस्य अतिथेः शासनात् लब्धमोक्षाः सन्तः यथेष्टम् गतिः येषाम् ते स्वेच्छाचारिणः अभवन्
sp003-005420_RV_17	तत इति
sp003-005421_RV_17	ततः सः अतिथिः नेपथ्यग्रहणाय प्रसाधनस्वीकाराय
sp003-005422_RV_17	कक्ष्यान्तरम् हर्म्याङ्गणविशेषः
sp003-005423_RV_17	कक्ष्या प्रकोष्ठे हर्म्यादेः इत्यमरः
sp003-005424_RV_17	तत्र न्यस्तम् स्थापितम् शुचिम् निर्मलम् सोत्तरच्छदम् आस्तरणसहितम् गजदन्तस्य आसनम् पीठम् अध्यास्त
sp003-005425_RV_17	तत्र उपविष्टः इत्यर्थः
sp003-005426_RV_17	तमिति
sp003-005427_RV_17	तोयेन निर्णिक्तपाणयः क्षालितहस्ताः प्रसाधकाः अलङ्कर्तारः धूपेन गन्धद्रव्यधूपेन आश्यानकेशान्तम् शोषितकेशपाशान्तम्
sp003-005428_RV_17	तम् अतिथिम् तैस्तैः आकल्पस्य नेपथ्यस्य साधनैः गन्धमाल्यादिभिः उपसेदुः उपतस्थुः
sp003-005429_RV_17	अलञ्चक्रुः इत्यर्थः
sp003-005430_RV_17	त इति
sp003-005431_RV_17	ते प्रसाधकाः मुक्तागुणेन मौक्तिकसरेण उन्नद्धम् उद्बद्धम् अन्तर्गतस्रजम् अस्य अतिथेः मौलिम्
sp003-005432_RV_17	धम्मिल्लम् प्रभामण्डलशोभिना पद्मरागेण माणिक्येन प्रत्यूपुः प्रत्युप्तम् चक्रुः
sp003-005433_RV_17	चन्दनेनेति
sp003-005434_RV_17	किञ्च
sp003-005435_RV_17	मृगनाभ्या कस्तूरिकया सुगन्धिना चन्दनेन अङ्गरागम् अङ्गविलेपनम् समापय्य समाप्य
sp003-005436_RV_17	ततः अनन्तरम् विन्यस्ता रोचना गोरोचना यस्मिन् तत् पत्रम् पत्ररचनम् चक्रुः
sp003-005437_RV_17	आमुक्तेति
sp003-005438_RV_17	आमुक्ताभरणः आसञ्चिताभरणः
sp003-005439_RV_17	स्रजः अस्य सन्तीति स्रग्वी
sp003-005440_RV_17	अस्मायामेधास्रजो विनिः इति विनिप्रत्ययः
sp003-005441_RV_17	हंसाः चिह्नम् अस्येति हंसचिह्नम् यद्दूकूलम् तद्वान्
sp003-005442_RV_17	अत्र बहुव्रीहिणैव अर्थसिद्धेः मतुप् आनर्थक्येऽपि सर्वधनीत्यादिवत् कर्मधारयादपि मत्वर्थीयम् प्रत्ययम् इच्छन्ति
sp003-005443_RV_17	एवम् अन्यत्रापि द्रष्टव्यम्
sp003-005444_RV_17	राज्यश्रीरेव वधूः नवोढा तस्याः वरः वोढा
sp003-005445_RV_17	वधू स्नुषा नवोढा स्त्री वरो जामातृषिङ्गयोः इति विश्वः
sp003-005446_RV_17	सः अतिथिः अतिशयेन प्रेक्ष्यः दर्शनीयः आसीत्
sp003-005447_RV_17	वरोऽपि एवंविशेषणः
sp003-005448_RV_17	नेपथ्येति
sp003-005449_RV_17	हिरण्मये सौवर्णे आदर्शे दर्पणे नेपथ्यदर्शिनः वेषम् पश्यतः तस्य अतिथेः छाया प्रतिबिम्बम्
sp003-005450_RV_17	उदिते सूर्ये दर्पणकल्पे मेरौ यः कल्पतरुः तस्य छाया इव विरराज
sp003-005451_RV_17	तस्य सूर्यसङ्क्रान्तबिम्बस्य सम्भवात् मेरौ इत्युक्तम्
sp003-005452_RV_17	स इति
sp003-005453_RV_17	सः अतिथिः राजककुदानि राजचिह्नानि छत्रचामरादीनि
sp003-005454_RV_17	प्राधान्ये राजलिङ्गे च वृषाङ्गे ककुदोऽस्त्रियाम् इत्यमरः
sp003-005455_RV_17	तेषु व्यग्राः पाणयः येषाम् तैः पार्श्ववर्तिभिः जनैः उदीरितालोकः उच्चारितजयशब्दः
sp003-005456_RV_17	आलोको जयशब्दः स्यात् इति हलायुधः
sp003-005457_RV_17	सुधर्मायाः देवसभायाः अनवमाम् अन्यूनाम् सभाम् आस्थानीम् ययौ
sp003-005458_RV_17	स्यात्सुधर्मा देवसभा इत्यमरः
sp003-005459_RV_17	वितानेति
sp003-005460_RV_17	तत्र सभायाम् वितानेन उल्लोचेन सहितम्
sp003-005461_RV_17	अस्त्री वितानमुल्लोचः इत्यमरः
sp003-005462_RV_17	महीक्षिताम् राज्ञाम् चूडामिणिभिः शिरोरत्नैः उद्घृष्टम् उल्लिखितम् पादपीठम् यस्य तत्
sp003-005463_RV_17	पितुः इदम् पैतृकम्
sp003-005464_RV_17	पितुर्यच्च इति ठञ्प्रत्ययः
sp003-005465_RV_17	आसनम् सिंहासनम् भेजे
sp003-005466_RV_17	शुशुभ इति
sp003-005467_RV_17	तेन च आक्रान्तम्
sp003-005468_RV_17	श्रीवत्सः नाम गृहविशेषः
sp003-005469_RV_17	तल्लक्षणम् श्रीवत्सरूपम्
sp003-005470_RV_17	श्रीवत्सनन्द्यावर्तादिविच्छेदा बहवो द्वयोः इति सज्जनः
sp003-005471_RV_17	महत् अधिकम् मङ्गलायतनम् मड्गलगृहम् सभारूपम्
sp003-005472_RV_17	कौस्तुभेन मणिना आक्रान्तम् श्रीवत्सलक्षणम्
sp003-005473_RV_17	केशवस्य इदम् कैशवम् वक्षः इव शुशुभे
sp003-005474_RV_17	बभाविति
sp003-005475_RV_17	सः अतिथिः कुमारत्वात् बाल्यात् भूयः यौवराज्यम् अवाप्यैव अनन्तरम्
sp003-005476_RV_17	अधिराजस्य अधिराजस्य भावः आधिराज्यम् माहाराज्यम् अवाप्य
sp003-005477_RV_17	रेखाभावत् अर्धेन्दुत्वम् अवाप्यैव सामग्र्यम् उपारूढः पूर्णताम् गतः चन्द्रमाः इव बभौ इति व्याख्यानम्
sp003-005478_RV_17	तदपि यौवराज्याभावनिश्चये ज्यायः एव
sp003-005479_RV_17	प्रसन्नेति
sp003-005480_RV_17	प्रसन्नः मुखरागः मुखकान्तिः यस्य तम् स्मितपूर्वम् यथा तथा अभिभाषिणम् आभाषणशीलम् तम् अतिथिम्
sp003-005481_RV_17	अनुजीविनः मूर्तिमन्तम् विग्रहवन्तम् विश्वासम् विस्रम्भम् अमन्यन्त
sp003-005482_RV_17	समौ विस्रम्भविश्वासौ इत्यमरः
sp003-005483_RV_17	स इति
sp003-005484_RV_17	पुरुहूतश्रीः सः अतिथिः कल्पद्रुमाणाम् निभाः समानाः ध्वजाः यस्याः ताम् पुरम् अयोध्याम्
sp003-005485_RV_17	ऐरावतस्य ओजः इव ओजः बलम् यस्य तेन नागेन कुञ्जरेन क्रममाणः चरन्
sp003-005486_RV_17	अनुपसर्गाद्वा इति वैकल्पिकम् आत्मनेपदम्
sp003-005487_RV_17	द्याम् चकार
sp003-005488_RV_17	स्वर्गलोकसदृशीम् चकार इत्यर्थः
sp003-005489_RV_17	द्यौः स्वर्गसुरवर्त्मनोः इति विश्वः
sp003-005490_RV_17	तस्येति
sp003-005491_RV_17	तस्य एकस्य मूर्ध्नि छत्रम् उच्छ्रितम् उन्नमितम्
sp003-005492_RV_17	अमलत्विषा तेन छत्रेण कृत्स्नस्य जगतः पूर्वराजस्य कुशस्य वियोगेन यदौष्म्यम् सन्तापः तत् हृतम् नाशितम्
sp003-005493_RV_17	अत्र छत्रोन्नमनसन्तापहरणलक्षणयोः कारणकार्ययोः भिन्नदेशत्वात् असङ्गतिः अलङ्कारः
sp003-005494_RV_17	तदुक्तम् कार्यकारणयोः भिन्नदेशत्वे सति असङ्गतिः इति
sp003-005495_RV_17	धूमादिति
sp003-005496_RV_17	अग्नेः धूमात्पश्चात्
sp003-005497_RV_17	अनन्तरम् इत्यर्थः
sp003-005498_RV_17	शिखाः ज्वालाः
sp003-005499_RV_17	रवेः उदयात्पश्चात् अन्तरम् अंशवः
sp003-005500_RV_17	उत्तिष्ठन्ते इति शेषः
sp003-005501_RV_17	सः अतिथिः तेजसाम् अग्न्यादीनाम् वृत्तिम् स्वभावम् अतीत्य गुणैः समम् सह एव उत्थितः उदितः
sp003-005502_RV_17	अपूर्वमिदम् इत्यर्थः
sp003-005503_RV_17	तमिति
sp003-005504_RV_17	पौरयोषितः प्रीत्या विशदैः प्रसन्नैः नेत्रैः करणैः तम् अतिथिम् अन्वयुः अनुजग्मुः
sp003-005505_RV_17	सदृष्टिप्रसारम् अद्राक्षुः इत्यर्थः
sp003-005506_RV_17	कथमिव
sp003-005507_RV_17	शरदि प्रसन्नैः ज्योतिभिः नक्षत्रैः विभावर्यः रात्रयः ध्रुवम् इव ध्रुवपाशबद्धत्वात् ताराचक्रस्य इत्यर्थः
sp003-005508_RV_17	अयोध्येति
sp003-005509_RV_17	प्रशस्तेषु आयतनेषु आलयेषु अर्चिताः अयोध्यादेवताश्च अनुध्येयम् अनुग्राह्यम् एनम्
sp003-005510_RV_17	अतिथिम् प्रतिमागतैः अर्चासङ्क्रान्तैः सान्निध्यैः सन्निधानैः अनुदध्युः अनुजगृहुः
sp003-005511_RV_17	अनुध्यानम् अनुग्रहः इत्युत्पलमालायाम्
sp003-005512_RV_17	तदनुग्रहबुद्ध्या सन्निदधुः इत्यर्थः
sp003-005513_RV_17	यावदिति
sp003-005514_RV_17	अभिषेकजलैः आप्लुता सिक्ता वेदिः अभिषेकवेदिः यावत् नाश्यायते न शुष्यति
sp003-005515_RV_17	कर्तरि लट्
sp003-005516_RV_17	तावदेव अस्य राज्ञः दुःसहः प्रतापः वेलान्तम् वेलापर्यन्तम् प्राप
sp003-005517_RV_17	वसिष्ठस्येति
sp003-005518_RV_17	गुरोः वसिष्ठस्य मन्त्राः
sp003-005519_RV_17	धन्विनः तस्य अतिथेः सायकाः
sp003-005520_RV_17	इत्युभये सङ्गताः सन्तः यत्साध्यम् न साधयेयुः तादृक्साध्यम् किम्
sp003-005521_RV_17	न किञ्चित् इत्यर्थः
sp003-005522_RV_17	तेषाम् असाध्यम् नास्ति इति भावः
sp003-005523_RV_17	स इति
sp003-005524_RV_17	धर्मे तिष्टन्तीति धर्मस्थाः सभ्याः
sp003-005525_RV_17	राज्ञा सभासदः कार्याः रिपौ मित्रे च ये समाः इत्युक्तलक्षणाः
sp003-005526_RV_17	तेषाम् सखा धर्मस्थसखः
sp003-005527_RV_17	तत्सहितः इत्यर्थः
sp003-005528_RV_17	अतन्द्रितः अनलसः सः नृपः शश्वत्
sp003-005529_RV_17	अन्वहम् इत्यर्थः
sp003-005530_RV_17	अर्थिनाम् साध्यार्थवताम् प्रत्यर्थिनाम् तद्विरोधिनाम् च संशयच्छेद्यान् संशयाद्धेतोः छेद्यान् परिच्छेद्यान्
sp003-005531_RV_17	सन्दिग्धत्वात् अवश्यनिर्णेयान् इत्यर्थः
sp003-005532_RV_17	व्यवहारान् ऋणादानादिविवादान् स्वयम् ददर्श अनुसन्दधौ
sp003-005533_RV_17	न तु प्राद्विवाकमेव नियुक्तवान् इत्यर्थः
sp003-005534_RV_17	अत्र याज्ञवल्क्यः व्यवहारान्नृपः पश्येत् विद्वद्भिः ब्राह्मणैः सह इति
sp003-005535_RV_17	तत इति
sp003-005536_RV_17	ततः परम् व्यवहारदर्शनानन्तरम् भृत्यान् अनुजीविनः
sp003-005537_RV_17	अभिव्यक्तम् मुखप्रसादादिलिङ्गैः स्फुटीभूतम् यत्सौमनस्यम् स्वामिनः प्रसन्नत्वम् तेन निवेदितैः सूचितैः
sp003-005538_RV_17	पाकाभिमुखैः सिद्ध्युन्मुखैः विज्ञापनानाम् विज्ञप्तीनाम् फलैः प्रेप्सितार्थैः युयोज योजयामास
sp003-005539_RV_17	अत्र बृहस्पतिः नियुक्तः कर्मनिष्पत्तौ विज्ञप्तौ च यदृच्छया
sp003-005540_RV_17	भृत्यान् धनैः मानयंस्तु नवोऽप्यक्षोभ्यताम् व्रजेत्
sp003-005541_RV_17	इति
sp003-005542_RV_17	कविश्च वक्ष्यति अक्षोभ्यः इति
sp003-005543_RV_17	अत्र सौमनस्यफलयोजनादिभिः नृपस्य वृक्षसमाधिः ध्वन्यत इति अनुसन्धेयम्
sp003-005544_RV_17	प्रजा इति
sp003-005545_RV_17	प्रजाः तस्य अतिथेः गुरुणा पित्रा कुशेन
sp003-005546_RV_17	नभसा श्रावणमासेन नद्यः इव विवर्धिताः
sp003-005547_RV_17	तस्मिन् अतिथौ तु नभस्ये भाद्रपदे मासे ताः इव नद्यः इव भूयसीम् वृद्धिम् अभ्युदयम् आययुः
sp003-005548_RV_17	प्रजापोषणेन पितरम् अतिशयितवान् इत्यर्थः
sp003-005549_RV_17	यदिति
sp003-005550_RV_17	सः अतिथिः यत् वाक्यम् दानत्राणादिविषयम् उवाच तन्न मिथ्या अनृतम् नाभूत्
sp003-005551_RV_17	यत् वस्तु ददौ तन्न जहार न पुनः आददे
sp003-005552_RV_17	किन्तु शत्रून् उद्धृत्य उत्खाय प्रतिरोपयन् पुनः स्थापयन् भग्नव्रतः भग्ननियमः अभूत्
sp003-005553_RV_17	वय इति
sp003-005554_RV_17	वयोरूपविभुतीनाम् योवनसौन्दर्यैश्वर्याणाम् मध्ये एकैकम् मदकारणम् मदहेतुः
sp003-005555_RV_17	तानि मदकारणानि तस्मिन् राज्ञि समस्तानि मिलितान् इति शेषः
sp003-005556_RV_17	तथापि तस्य अतिथेः मनः न उत्सिषिचे न जगर्व
sp003-005557_RV_17	सिञ्चतेः स्वीरतेत्त्वात् आत्मनेपदम्
sp003-005558_RV_17	अत्र वयोरूगदीनाम् गर्वहेतुत्वात् मदस्य च मदिराकार्यत्वेन अतत्कारकत्वात् मदशब्देन गर्वः लक्ष्यते इत्याहुः
sp003-005559_RV_17	उक्तञ्च ऐश्वर्यरूपतारुण्यकुलविद्याबलैरपि
sp003-005560_RV_17	इष्टलाभादिना ह्येषाम् अवज्ञा गर्व ईरितः
sp003-005561_RV_17	मदस्त्वानन्दसम्मोहः सम्भेदो मदिराकृतः
sp003-005562_RV_17	इति
sp003-005563_RV_17	अत एव कविनापि उत्सिषिचे इत्युक्तम्
sp003-005564_RV_17	न तु उन्ममाद इति
sp003-005565_RV_17	इत्थमिति
sp003-005566_RV_17	इत्थम् अनुवासरम् अन्वहम् प्रकृतिषु प्रजासु जनितानुरागासु सतीषु सः राजा नवोऽपि
sp003-005567_RV_17	दृढमूलः द्रुमः इव
sp003-005568_RV_17	अक्षोभ्यः अप्रधृष्यः आसीत्
sp003-005569_RV_17	अनित्या इति
sp003-005570_RV_17	यतः बाह्याः शत्रवः प्रतिनृपाः अनित्याः
sp003-005571_RV_17	द्विषन्ति स्निह्यन्ति च इत्यर्थः
sp003-005572_RV_17	किञ्च ते बाह्याः विप्रकृष्टाः दूरस्थाश्च
sp003-005573_RV_17	अतः सः अभ्यन्तरान् अन्तर्वर्तिनः नित्यान् षड्रिपून् कामक्रोधादीन् पूर्वम् अजयत्
sp003-005574_RV_17	अन्तःशत्रुजये बाह्याः अपि न दुर्जयाः इति भावः
sp003-005575_RV_17	प्रसादेति
sp003-005576_RV_17	स्वभावतः चपला चञ्चलापि श्रीः प्रसादाभिमुखे तस्मिन्नृपे
sp003-005577_RV_17	निकषे निकाषोपले हिमरेखेव
sp003-005578_RV_17	अनपायिनी स्थिरा आसीत्
sp003-005579_RV_17	कातर्यमिति
sp003-005580_RV_17	केवला शौर्यवर्जिता नीतिः कातर्यम् भीरुत्वम्
sp003-005581_RV_17	शौर्यम् केवलम् इत्यनुषञ्जनीयम्
sp003-005582_RV_17	केवलम् नीतिरहितम् शौर्यम् श्वापदचेष्टितम्
sp003-005583_RV_17	व्याघ्रादिचेष्टाप्रायम् इत्यर्थः
sp003-005584_RV_17	व्याघ्रादयो वनचराः पशवः श्वापदा मताः इति हलायुधः
sp003-005585_RV_17	अतो हेतोः सः अतिथिः समेताभ्याम् सङ्गताभ्याम् उभाभ्याम् नीतिशौर्याभ्याम् सिद्धिम् जयप्राप्तिम् अन्वियेष गवेषितवान्
sp003-005586_RV_17	नतस्येति
sp003-005587_RV_17	न्यस्ताः सर्वतः प्रहिताः प्रणिधयः चाराः एव दीधितयः रश्मयः यस्य तस्य
sp003-005588_RV_17	प्रणिधिः प्रार्थने चरे इति शाश्वतः
sp003-005589_RV_17	तस्य राज्ञः
sp003-005590_RV_17	व्यभ्रस्य निर्मेघस्य विवस्वतः सूर्यस्य इव
sp003-005591_RV_17	मण्डले स्वविषये किञ्चित् अल्पमपि अदृष्टम् अज्ञातम् नाभवत् आसीत्
sp003-005592_RV_17	सः चारचक्षुषा सर्वम् अपश्यत् इत्यर्यः
sp003-005593_RV_17	रात्रिन्दिवेति
sp003-005594_RV_17	रात्रौ च दिवा च रात्रिन्दिवम्
sp003-005595_RV_17	अचतुर इत्यादिना अधिकरणार्थे द्वन्द्वे अच्प्रत्ययान्तः निपातः
sp003-005596_RV_17	अव्ययान्तत्वात् अव्ययत्वम्
sp003-005597_RV_17	अत्र षष्ठ्यर्थलक्षणया रात्रिन्दिवमिति
sp003-005598_RV_17	अहोरात्रयोः इत्यर्थः
sp003-005599_RV_17	तयोः विभागाः अंशाः प्रहरादयः
sp003-005600_RV_17	तेषु महीक्षिताम् राज्ञाम् यदादिष्टम् इदम् अस्मिन्काले कर्तव्यम् इति मन्वादिभिः उपदिष्टम्
sp003-005601_RV_17	तत् सः राजा विकल्पपराङ्मुखः संशयरहितः सन्
sp003-005602_RV_17	नियोगेन निश्चयेन सिषेवे
sp003-005603_RV_17	अनुष्ठितवान् इत्यर्थः
sp003-005604_RV_17	अत्र कौटिल्यः कार्याणाम् नियोगविकल्पसमुच्चयाः भवन्ति
sp003-005605_RV_17	अनेनैव उपायेन नान्येन इति नियोगः
sp003-005606_RV_17	अनेन वा अन्येन वा इति विकल्पः
sp003-005607_RV_17	अनेन चेति समुच्चयः इति
sp003-005608_RV_17	मन्त्र इति
sp003-005609_RV_17	तस्य राज्ञः प्रतिदिनम् मन्त्रिभिः सह मन्त्रः विचारः बभूव
sp003-005610_RV_17	सः मन्त्रः सेव्यमानोऽपि अन्वहम् आवर्त्यमानोऽपि जातु कदाचिदपि न सूच्यते न प्रकाश्यते
sp003-005611_RV_17	तत्र हेतुः गुप्तद्वार इति संवृतेङ्गिताकारादिज्ञानमार्गः इत्यर्थः
sp003-005612_RV_17	परेष्विति
sp003-005613_RV_17	यथाकालम् उक्तकालानतिक्रमेण स्वपन्नपि सः अतिथिः परेषु शत्रुषु स्वेषु स्वकीयेषु च
sp003-005614_RV_17	मन्त्र्यादितीर्थेष्विति शेषः
sp003-005615_RV_17	क्षिप्तैः प्रहितैः अविज्ञाताः परस्परे येषाम् तैः
sp003-005616_RV_17	अन्योन्याविज्ञातैः इत्यर्थः
sp003-005617_RV_17	अपसर्पैः चरैः
sp003-005618_RV_17	अपसर्पश्चरः स्पशः इत्यमरः
sp003-005619_RV_17	जजागार बुद्धवान्
sp003-005620_RV_17	चारमुखेन सर्वता सर्वम् अज्ञासीत् इत्यर्थः
sp003-005621_RV_17	अत्र कामन्दकः चारान्विचारयेत्तीर्थेष्वात्मनश्च परस्य च पाषण्ड्यादीन् अविज्ञातान् अन्योन्यमितरैरपि
sp003-005622_RV_17	इति
sp003-005623_RV_17	दुर्गाणीति
sp003-005624_RV_17	द्विषाम् रोद्धुः रोधकस्यापि
sp003-005625_RV_17	न तु स्वयम् रोध्यस्य इत्यर्थः
sp003-005626_RV_17	तस्य राज्ञः दुर्ग्रहाणि परैः दुर्धर्षाणि दुर्गाणि महीदुर्गादीनि आसन्
sp003-005627_RV_17	न च निर्भीकस्य किम् दुर्गैः इति वाच्यम् इत्यर्थान्तरन्यासमुखेन आह नहीति
sp003-005628_RV_17	गजान् आस्कन्दति हिनस्तीति गजास्कन्दी सिंहः भयाद्धेतोः
sp003-005629_RV_17	गिरिगुहासु शेते इति गिरिगुहाशयः नहि किन्तु स्वभावतः एवेति शेषः
sp003-005630_RV_17	अधिकरणे शेतेः इत्यच्प्रत्ययः
sp003-005631_RV_17	अत्र मनुः धन्वदुर्गम् महीदुर्गम् अब्दुर्गम् वार्क्षमेव वा
sp003-005632_RV_17	नृदुर्गम् गिरिदुर्गम् वा समाश्रित्य वसेत्पुरम्
sp003-005633_RV_17	इति
sp003-005634_RV_17	भव्येति
sp003-005635_RV_17	भव्यमुख्याः कल्याणप्रधानाः
sp003-005636_RV_17	न तु विपरीताः
sp003-005637_RV_17	प्रत्यवेक्ष्याः एतावत्कृतम् एतावत्कर्तव्यम् इत्यनुसन्धानेन विचारणीयाः
sp003-005638_RV_17	अत एव निरत्ययाः निर्बाधाः गर्भे अभ्यन्तरे पच्यन्ते ये शालयः तेषाम् सधर्माणः
sp003-005639_RV_17	अतिनिगूढाः इत्यर्थः
sp003-005640_RV_17	धर्मादनिच्केवलात् इत्यनिच्प्रत्ययः समासान्तः
sp003-005641_RV_17	तस्य राज्ञः समारभ्यन्ते इति समारम्भाः कर्माणि गूढम् अप्रकाशम् विपेचिरे
sp003-005642_RV_17	फलिताः इत्यर्थः
sp003-005643_RV_17	फलानुमेयाः प्रारम्भाः इति भावः
sp003-005644_RV_17	अपथेनेति
sp003-005645_RV_17	सः अतिथिः उपचितोऽपि वृद्धिम् गतोऽपि सन्
sp003-005646_RV_17	जातु कदाचिदपि अपथेन कुमार्गेण न प्रववृते न प्रवृत्तः
sp003-005647_RV_17	मर्यादाम् न जहौ इत्यर्थः
sp003-005648_RV_17	तथाहि
sp003-005649_RV_17	लवणाम्भसः लवणसागरस्य वृद्धौ पूरोत्पीडे सत्याम् नदीमुखेनैव नदीप्रवेशमार्गेणैव प्रस्थानम् निःसरणम्
sp003-005650_RV_17	न तु अन्यथा इत्यर्थः
sp003-005651_RV_17	काममिति
sp003-005652_RV_17	प्रकृतिवैराग्यम् प्रजाविरागम्
sp003-005653_RV_17	दैवादुत्पन्नमिति शेषः
sp003-005654_RV_17	सद्यः कामम् सम्यक् शमयितुम् प्रतिकर्तुम् क्षमः शक्तः सः राजा यस्य प्रकृतिवैराग्यस्य प्रतीकारः कार्यः कर्तव्यः
sp003-005655_RV_17	अनर्थहेतुत्वादित्यर्थः
sp003-005656_RV_17	तद्वैराग्यम् न उदपादयत्
sp003-005657_RV_17	उत्पन्नप्रतीकारात् अनुत्पादनम् वरमिति भावः
sp003-005658_RV_17	अत्र कौटिल्यः क्षीणाः प्रकृतयो लोभम् लुब्धा यान्ति विरागताम्
sp003-005659_RV_17	विरक्ता यान्त्यमित्रम् वा भर्तारम् घ्नन्ति वा स्वयम्
sp003-005660_RV_17	तस्मात् प्रकृतीनाम् विरागकारणानि नोत्पादयेत् इत्यर्थः
sp003-005661_RV_17	शक्येष्विति
sp003-005662_RV_17	शक्तिमतः शक्तिसम्पन्नस्यापि सतः तस्य राज्ञः शक्येषु शक्तिविषयेषु
sp003-005663_RV_17	स्वस्माद्धीनबलेष्वेव विषये यात्रा दण्डयात्रा अभवत्
sp003-005664_RV_17	न तु समधिकेषु इत्यर्थः
sp003-005665_RV_17	तथाहि
sp003-005666_RV_17	समीरणसहायोऽपि दवानलः अम्भसः प्रार्थी जलान्वेषी न
sp003-005667_RV_17	दग्धुम् इति शेषः
sp003-005668_RV_17	किन्तु तृणकाष्ठादिकम् एव अन्विष्यतीत्यर्थः
sp003-005669_RV_17	अत्र कौटिल्यः समज्यायोभ्याम् सन्दधीत हीनेन विगृह्णीयात् इति
sp003-005670_RV_17	न धर्ममिति
sp003-005671_RV_17	सः राजा अर्थकामाभ्याम् धर्मम् न बबाधे न नाशितवान्
sp003-005672_RV_17	तेन धर्मेण च तौ अर्थकामौ न
sp003-005673_RV_17	अर्थम् कामेन कामम् वा अर्थेन न बबाधे
sp003-005674_RV_17	एकत्रैव आसक्तः नाभूत् इत्यर्थः
sp003-005675_RV_17	किन्तु त्रिषु धर्मार्थकामेषु सदृशः तुल्यवृत्तिः
sp003-005676_RV_17	अभूत् इत्यर्थः
sp003-005677_RV_17	हीनानीति
sp003-005678_RV_17	मित्राणि हीनानि अतिक्षीणानि चेत् अनुपकर्तॄणि अनुपकारीणि
sp003-005679_RV_17	प्रवृद्धानि अतिसमृद्धानि चेत् विकुर्वते विरुद्धम् चेष्टन्ते
sp003-005680_RV_17	अपकुर्वते इत्यर्थः
sp003-005681_RV_17	अकर्मकाच्च इत्यात्मनेपदम्
sp003-005682_RV_17	अतः कारणात् तेन राज्ञा मित्राणि सुहृदः
sp003-005683_RV_17	मित्रम् सुहृदि मित्रोऽर्के इति विश्वः
sp003-005684_RV_17	मध्यमशक्तीनि नातिक्षीणोच्छ्रितानि यथा स्यात् तथा स्थापितानि
sp003-005685_RV_17	शक्येष्वेवाभवद्यात्रा इत्यादिना उक्तम् अर्थम् सोपस्कारमाह
sp003-005686_RV_17	परेति
sp003-005687_RV_17	सः अतिथिः परात्मनोः शत्रोः आत्मनश्च शक्त्यादीनाम् शक्तिदेशकालादीनाम्
sp003-005688_RV_17	बलाबलम् न्यूनताधिकभावम् परिच्छिद्य निश्चित्य
sp003-005689_RV_17	एभिः शक्त्यादिभिः परस्मात् शत्रोः बलिष्ठः स्वयम् अतिशयेन बलवांश्चेत्
sp003-005690_RV_17	बलशब्दात् मतुबन्तात् इष्ठन्प्रत्ययः
sp003-005691_RV_17	विन्मतोर्लुक् इति मतुपः लुक्
sp003-005692_RV_17	ययौ यात्राम् चक्रे
sp003-005693_RV_17	अन्यथा न बलिष्टश्चेत् आस्त अतिष्ठत्
sp003-005694_RV_17	न ययौ इत्यर्थः
sp003-005695_RV_17	अत्र मनुः यदा मन्येत भावेन हृष्टम् पुष्टम् बलम् स्वकम्
sp003-005696_RV_17	परस्य विपरीतम् च तदा यायाद्रिपून्प्रति
sp003-005697_RV_17	यदा तु स्यात्पीरक्षीणो वाहनेन बलेन च
sp003-005698_RV_17	तदासीत प्रयत्नेन शनकैः सान्त्वयन्नरीन्
sp003-005699_RV_17	इति
sp003-005700_RV_17	कोशेनेति
sp003-005701_RV_17	कोशेन अर्थचयेन आश्रयणीयत्वम् भजनीयत्वम्
sp003-005702_RV_17	भवतीति शेषः
sp003-005703_RV_17	इति हेतोः तस्य राज्ञः कर्तुः अर्थसङ्ग्रहः
sp003-005704_RV_17	न तु लोभात् इत्यर्थः
sp003-005705_RV_17	तथाहि अम्बु गर्भे यस्य सः अम्बुगर्भः
sp003-005706_RV_17	जीवनस्य जलस्य मूतः पुटबन्धः जीमूतः मेघः
sp003-005707_RV_17	मूङ् बन्धने
sp003-005708_RV_17	पृषोदरादित्वात्साधुः
sp003-005709_RV_17	चातकैः अभिनन्द्यते सेव्यते
sp003-005710_RV_17	अत्र कामन्दकः धर्महेतोस्तथार्थाय भृत्यानाम् रक्षणाय च
sp003-005711_RV_17	आपदर्थम् च संरक्ष्यः कोशो धर्मवता सदा
sp003-005712_RV_17	इति
sp003-005713_RV_17	परकर्मेति
sp003-005714_RV_17	सः राजा परेषाम् कर्माणि सेतुवार्तादीनि अपहन्तीति परकर्मापहः सन्
sp003-005715_RV_17	अन्येष्वपि दृदयते इति अपिशब्दसामर्थ्यात् हन्तेः डप्रत्ययः
sp003-005716_RV_17	स्वेषु कर्मसु उद्यतः उद्युक्तः अभूत्
sp003-005717_RV_17	किञ्च
sp003-005718_RV_17	रिपून् रन्ध्रेषु प्रहरन् आत्मनः रन्ध्रम् व्यसनादिकम् आवृणोत् संवृतवान्
sp003-005719_RV_17	अत्र मनुः नास्य च्छिद्रम् परो विद्यात् विद्याच्छिद्रम् परस्य तु
sp003-005720_RV_17	गृहेत्कूर्म इवाङ्गानि रक्षेत् विवरमात्मनः
sp003-005721_RV_17	इति
sp003-005722_RV_17	पित्रेति
sp003-005723_RV_17	दण्डः दमः सैन्यम् वा तद्वतः दण्डवतः दण्डसम्पन्नस्य तस्य राज्ञः पित्रा कुशेन नित्यम् संवर्धितः पुष्टः कृतास्त्रः शिक्षितास्त्रः
sp003-005724_RV_17	सम्परायो युद्धम्
sp003-005725_RV_17	युद्धायत्योः सम्परायः इत्यमरः
sp003-005726_RV_17	तम् अर्हतीति साम्परायिकः
sp003-005727_RV_17	तदर्हति इति ठक्प्रत्ययः
sp003-005728_RV_17	दण्डः सैन्यम्
sp003-005729_RV_17	दण्डो यमे मानभेदे लगुडे दमसैन्ययोः इति विश्वः
sp003-005730_RV_17	स्वदेहान्न व्यशिष्यत न अभिद्यत
sp003-005731_RV_17	स्वदेहेऽपि विशेषणानि योज्यानि
sp003-005732_RV_17	मूलबलम् स्वदेहमिव अरक्षत् इत्यर्थः
sp003-005733_RV_17	सर्पस्येति
sp003-005734_RV_17	सर्पस्य शिरोरत्नमिव अस्य राज्ञः शक्तित्रयम् परः शत्रुः न चकर्ष
sp003-005735_RV_17	स तु परस्मात् शत्रोः तत् शक्तित्रयम्
sp003-005736_RV_17	अयस्कान्तः मणिविशेषः आयसम् लोहविकारमिव चकर्ष
sp003-005737_RV_17	वापीष्विति
sp003-005738_RV_17	स्रवन्तीषु नदीषु
sp003-005739_RV_17	वापीषु दीर्घिकास्विव
sp003-005740_RV_17	वापी तु दीर्घिका इत्यमरः
sp003-005741_RV_17	वनेषु अरण्येषु उपवनेषु आरामेष्विव
sp003-005742_RV_17	आरामः स्यादुपवनम् इत्यमरः
sp003-005743_RV_17	अद्रिषु स्वकीयेषु वेश्मस्विव सार्थाः वणिक्प्रभृतयः स्वैरम् स्वेच्छया चेरुः चरन्ति स्म
sp003-005744_RV_17	तप इति
sp003-005745_RV_17	विघ्नेभ्यः तपः रक्षन्
sp003-005746_RV_17	तस्करेभ्यः सम्पदश्च रक्षन्
sp003-005747_RV_17	सः राजा आश्रमैः ब्रह्मचर्यादिभिः वर्णैरपि ब्राह्मणादिभिश्च यथास्वम् स्वम् अनतिक्रम्य षडंशभाक् चक्रे
sp003-005748_RV_17	यथाक्रमम् आश्रमैः तपसः वर्णैः सम्पदाम् च षष्ठांशभाक् कृतः इत्यर्थः
sp003-005749_RV_17	षष्ठोम्ऽशः षडंशः
sp003-005750_RV_17	सङ्ख्याशब्दस्य वृत्तिविषये पूरणार्थत्वम् उक्तम् प्राक्
sp003-005751_RV_17	खनिभिरिति
sp003-005752_RV_17	भूः भूमिः तस्मै राज्ञे रक्षासदृशम् रक्षणानुरूपमेव वेतनम् भृतिम् दिदेश ददौ
sp003-005753_RV_17	कथम्
sp003-005754_RV_17	खनिभिः आकरैः
sp003-005755_RV_17	खनिः स्त्रियाम् आकरः स्यात् इत्यमरः
sp003-005756_RV_17	रत्नम् माणिक्यादिकम् सुषुवे अजीजनत्
sp003-005757_RV_17	क्षेत्रैः सस्यम्
sp003-005758_RV_17	वनैः गजान् हस्तिनः सुषुवे
sp003-005759_RV_17	स इति
sp003-005760_RV_17	षण्मुखविक्रमः सः राजा षण्णाम् गुणानाम् सन्धिविग्रहादीनाम् बलानाम् मूलभृत्यधिनाम् च
sp003-005761_RV_17	साधनीयेषु वस्तुषु साध्येषु अर्थेषु विनियोगम् जानातीति
sp003-005762_RV_17	विनियोगस्य ज्ञः इति वा विनियोगज्ञः
sp003-005763_RV_17	कर्मविवक्षायाम् उपपदसमासः
sp003-005764_RV_17	आतोऽनुपसर्गे कः इति कप्रत्ययः
sp003-005765_RV_17	शेषविवक्षायाम् षष्ठीसमासः
sp003-005766_RV_17	इगुपध इत्यादिना कप्रत्ययः
sp003-005767_RV_17	बभूव
sp003-005768_RV_17	इदमत्र प्रयोक्तव्यम् इत्याद्यज्ञासीत् इत्यर्थः
sp003-005769_RV_17	इतीति
sp003-005770_RV_17	इति चतुर्विधाम्
sp003-005771_RV_17	सामाद्युपायैः इति शेषः
sp003-005772_RV_17	राजनीतिम् दण्डनीतिम् क्रमात् सामादिक्रमादेव प्रयुञ्जानः सः राजा आतीर्थात् मन्त्र्याद्यष्टादशात्मकतीर्थपर्यन्तम्
sp003-005773_RV_17	योनौ जलावतारे च मन्त्र्याद्यष्टादशस्वपि
sp003-005774_RV_17	पुण्यक्षेत्रे तथा पात्रे तीर्थम् स्यात् इति हलायुधः
sp003-005775_RV_17	तस्याः नीतेः फलम् अप्रतीघातम् अप्रतिबन्धम् यथा तथा आनशे प्राप्तवान्
sp003-005776_RV_17	मन्त्र्यादिषु यम् उद्दिश्य यः उपायः प्रयुज्यते सः तस्य फलतीत्यर्थः
sp003-005777_RV_17	कूटेति
sp003-005778_RV_17	कूटयुद्धविधिज्ञेऽपि कपटयुद्धप्रकाराभिज्ञेऽपि सन्मार्गेण योधिनि धर्मयोद्धरि तस्मिन्
sp003-005779_RV_17	अतिथौ वीरगामिनी जयश्रीः अभिसारिकावृत्तिम् भेजे
sp003-005780_RV_17	कान्तार्थिनी तु या याति सङ्केतम् साभिसारिका इत्यमरः
sp003-005781_RV_17	जयश्रीः तम् अन्विष्य आगच्छत् इत्यर्थः
sp003-005782_RV_17	प्राय इति
sp003-005783_RV_17	अरीणाम् सर्वेषामपि प्रतापेन अतितेजसैव भग्नत्वात् तस्य राज्ञः
sp003-005784_RV_17	गन्धेन मदगन्धेनैव भिन्नाः भग्नाः अन्ये दन्तिनः येन तस्य गन्धद्विपस्येव
sp003-005785_RV_17	प्रायः प्रायेण रणः दुर्लभः
sp003-005786_RV_17	खलर्थयोगेऽपि शेषविवक्षायाम् पष्ठीमिच्छन्तीति उक्तम्
sp003-005787_RV_17	प्रवृद्धाविति
sp003-005788_RV_17	प्रवृद्धौ सत्याम् चन्द्रः हीयते
sp003-005789_RV_17	समुद्रोऽपि तथाविधः चन्द्रवदेव प्रवृद्धौ हीयते
sp003-005790_RV_17	प्रवृद्धः इति वा पाठः
sp003-005791_RV_17	सः राजा तु ताभ्याम् चन्द्रसमुद्राभ्याम् समा वृद्धिः यस्य सः तत्समवृद्धिश्च अभूत्
sp003-005792_RV_17	तौ चन्द्रसमुद्राविव क्षयी
sp003-005793_RV_17	जिदृक्षि इत्यादिना इनिप्रत्ययः
sp003-005794_RV_17	नाभूत्
sp003-005795_RV_17	सन्त इति
sp003-005796_RV_17	अत्यर्थम् कृशाः दरिद्राः अत एव अर्थिनः याचनशीलाः सन्तः विद्वांसः महतः तस्य राज्ञः अभिगमनात्
sp003-005797_RV_17	उदधेः अभिगमनात् जीमूताः इव दातृत्वम् प्रापुः
sp003-005798_RV_17	अर्थिषु दानभोगपर्याप्तम् धनम् प्रयच्छति इत्यर्थः
sp003-005799_RV_17	स्तूयमान इति
sp003-005800_RV_17	सः राजा स्तुत्यम् स्तोत्रार्हमेव यत् तदेव समाचरन् अत एव स्तूयमानः सन्
sp003-005801_RV_17	जिह्राय ललज्ज
sp003-005802_RV_17	तथापि ह्रीणत्वेऽपि तत्कारिणः स्तोत्रकारिणः द्वेष्टीति तत्कारिद्वेषिणः तस्य राज्ञः यशः ववृधे
sp003-005803_RV_17	गुणाढ्यस्य सतः पुंसः स्तुतौ लज्जेव भूषणम् इति भावः
sp003-005804_RV_17	दुरितमिति
sp003-005805_RV_17	सः राजा
sp003-005806_RV_17	उदितः सूर्यः इव
sp003-005807_RV_17	दर्शनेन दुरितम् घ्नन् निवर्तयन्
sp003-005808_RV_17	तथा च स्मर्यते अग्निचित्कपिला सत्री राजा भिक्षुर्महोदधिः
sp003-005809_RV_17	दृष्टमात्राः पुनन्त्येते तस्मात्पश्येत नित्यशः
sp003-005810_RV_17	इति
sp003-005811_RV_17	तत्त्वस्य वस्तुतत्त्वस्य अर्थेन समर्थनेन च तमः अज्ञानम्
sp003-005812_RV_17	ध्वान्तम् च नुदन् शश्वत् प्रजाः स्वतन्त्रयाञ्चक्रे स्वाधीनाश्चकार
sp003-005813_RV_17	इन्दोरिति
sp003-005814_RV_17	इन्दोः अंशवः पद्मे अगतयः
sp003-005815_RV_17	प्रवेशरहिताः इत्यर्थः
sp003-005816_RV_17	सूर्यस्या अंशवः कुमुदे अगतयः
sp003-005817_RV_17	गुणिनः तस्य गुणास्तु विपक्षे शत्रावपि अन्तरम् अवकाशम् लेभिरे प्रापुः
sp003-005818_RV_17	परेति
sp003-005819_RV_17	अश्वमेधाय जिगीषोः अस्य विचेष्टितम् दिग्विजयरूपम् यद्यपि पराभिसन्धानपरम्
sp003-005820_RV_17	शत्रुवञ्चनप्रधानम् तथापि तद्धर्म्यम् धर्मात् अनपेतमेव
sp003-005821_RV_17	धर्मपथ्यर्थन्यायादनपेते इति यत्प्रत्ययः
sp003-005822_RV_17	बभूव
sp003-005823_RV_17	मन्त्रप्रभावोत्साहशक्तिभिः परान्सन्दध्यात् इति कौटिल्यः
sp003-005824_RV_17	एवमिति
sp003-005825_RV_17	एवम् शास्त्रनिर्दिष्टवर्त्मना शास्त्रोपदिष्टमार्गेण प्रभावेण कोशदण्डजेन तेजसा
sp003-005826_RV_17	स प्रभावः प्रतापश्च यत्तेजः कोशदण्डजम् इत्यमरः
sp003-005827_RV_17	उद्यन् उद्युञ्जानः
sp003-005828_RV_17	सः वृषा वासवः देवानाम् देवः देवदेवः इव राज्ञाम् राजा राजराजः बभूव
sp003-005829_RV_17	पञ्चममिति
sp003-005830_RV_17	तम् राजानमिति शेषः
sp003-005831_RV_17	साधर्म्ययोगतः यथाक्रमम् लोकसंरक्षण परोपकार भूधारणरूप समानधर्मत्वबलात् लोकपालानाम् इन्द्रादीनाम् चतुर्णाम् पञ्चमम् ऊचुः
sp003-005832_RV_17	दिशाम् चतुष्कपक्षे लोकपालाः चत्वारः एव
sp003-005833_RV_17	चतस्रः कीर्तयेदष्टौ दशवा ककुभः क्वचित् इति वाग्भटे
sp003-005834_RV_17	कुलाचलानाम् महेन्द्रमलयादीनाम् सप्तानाम् अष्टमम् ऊचुः
sp003-005835_RV_17	दूरेति
sp003-005836_RV_17	भूपालाः
sp003-005837_RV_17	शासनेषु पत्रेषु अर्पिताम् उपन्यस्ताम् तस्य राज्ञः आज्ञाम्
sp003-005838_RV_17	देवाः पौरन्दरीम् ऐन्द्रीम् आज्ञाम् इव
sp003-005839_RV_17	दूरापवर्जितच्छत्रैः दूरात् परिहृतातपत्रैः शिरोभिः दधुः
sp003-005840_RV_17	ऋत्विज इति
sp003-005841_RV_17	सः राजा महाक्रतौ अश्वमेधे ऋत्विजः याजकान् दक्षिणाभिः तथा आनर्च आर्चयामास
sp003-005842_RV_17	अर्चतेः भौवादिकात् लिट्
sp003-005843_RV_17	यथा अस्य राज्ञः धनदस्य च नाम साधारणीभूतम् एकीभूतम्
sp003-005844_RV_17	उभयोरपि धनदसञ्ज्ञा यथा स्यात् तथा इत्यर्थः
sp003-005845_RV_17	इन्द्रादिति
sp003-005846_RV_17	इन्द्रात् वृष्टिः अभूत्
sp003-005847_RV_17	यमः नियमिता निवारिता गदस्य रोगस्य उद्रेकः एव वृत्तिः येन सः अभूत्
sp003-005848_RV_17	यादोनाथः वरुणः नौचराणाम् नाविकानाम् कर्मणे सञ्चाराय शिवजलपथः सुचरजलमार्गः अभूत्
sp003-005849_RV_17	तदनु पूर्वापेक्षी रघुरामादिमहिमाभिज्ञः कुबेरः कोषवृद्धिम् विदधे
sp003-005850_RV_17	इत्थम् लोकपालाः तस्मिन् राज्ञि विषये दण्डोपनतस्य शरणागतस्य चरितम् वृत्तिम् भेजिरे
sp003-005851_RV_17	दुर्बलो बलवत्सेवी विरुद्धाच्छङ्कितादिभिः
sp003-005852_RV_17	वर्तेत दण्डोपनतो भर्तर्येवमवस्थितः
sp003-005853_RV_17	इति कौटिल्यः
sp003-005854_RV_17	इति महामहोपाध्यायकोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp003-005855_RV_17	महाकविश्रीकालिदासकृतौ रघुवंशे महाकाव्ये अतिथिवर्णनो नाम सप्तदशः सर्गः
sp003-005856_RV_18	स इति
sp003-005857_RV_18	निषिद्धशत्रुः निवारित रिपुः सः अतिथिः नैषधस्य निषधदेशाधीश्वरस्य अर्थपतेः
sp003-005858_RV_18	राज्ञः सुतायाम् निषधात् निषधाख्यात् नगेन्द्रात् पर्वतात् अनूनसारम् अन्योनबलम् पुत्रम् उत्पादयामास
sp003-005859_RV_18	यम् पुत्रम् निषधाख्यम् निषधनामकम् एव आहुः
sp003-005860_RV_18	तेनेति
sp003-005861_RV_18	उरुवीर्येण अतिपराक्रमेणा अत एव प्रजायै लोकरक्षणार्थम् कल्पिष्यमाणेन तेन यूना
sp003-005862_RV_18	निषधेन पिता अतिथिः सुवृष्टियोगात् सम्पत्तिफलोन्यखेन पाकोन्मुखेन सस्येन जीवलोकः इव
sp003-005863_RV_18	ननन्द जहर्ष
sp003-005864_RV_18	शब्दादीति
sp003-005865_RV_18	कुमुद्वत्याः अपत्यम् पुमान् कौमुद्वतेयः अतिथिः शब्दादि शब्दस्पर्शादि सुखम् सुखसाधनम्
sp003-005866_RV_18	विषयवर्गम् निर्विश्य उपभुज्य चिराय तस्मिन् निषधाख्ये पुत्रे प्रतिष्ठापितराजशब्दः दत्तराज्यः सन्
sp003-005867_RV_18	कुमदावदातैः निर्मलैः कर्मभिः अश्वमेधादिभिः अर्जिताम् सम्पादिताम् द्याम् स्वर्गम् आरुरोह
sp003-005868_RV_18	पौत्र इति
sp003-005869_RV_18	कुशेशयाक्षः शतपत्रलोचनः
sp003-005870_RV_18	शतपत्रम् कुशेशयम् इत्यमरः
sp003-005871_RV_18	सागरधीरचेताः समुद्रगम्भीरचित्तः एकवीरः असहायशूरः पुरस्य अर्गला कपाटविष्कम्भः
sp003-005872_RV_18	तद्विष्कम्भोऽर्गलम् न ना इत्यमरः
sp003-005873_RV_18	तद्वत् दीर्घभुजः कुशस्य पौत्रः निषधोऽपि ससागराम् एकातपत्राम् भुवम् बुभोज पालयामास
sp003-005874_RV_18	भुजोऽनवने इति नियमात् परस्मैपदम्
sp003-005875_RV_18	तस्येति
sp003-005876_RV_18	अनलौजाः नलाभिधानः नलाख्यः तस्य निषधस्य तनयः तस्य
sp003-005877_RV_18	निषधस्य अन्ते अवसाने वंशश्रियम् राज्यलक्ष्मीम् प्राप
sp003-005878_RV_18	नलिनाभवक्त्रः यः नलः
sp003-005879_RV_18	गजः नड्वलानि नडप्रायस्थलानीव
sp003-005880_RV_18	नडशादात् ड्वलच् इति ड्वलच्प्रत्ययः
sp003-005881_RV_18	परेषाम् बलानि अमृद्नात् ममर्द
sp003-005882_RV_18	नभ इति
sp003-005883_RV_18	नभश्चरैः गन्धर्वादिभिः गीतयशाः सः नलः नभस्तलश्यामतनुम्
sp003-005884_RV_18	नभःशब्दमयेन नाम्ना ख्यातम्
sp003-005885_RV_18	नभःशब्दसञ्ज्ञकम् इत्यर्थः
sp003-005886_RV_18	नभोमासमिव श्रावणमासमिव
sp003-005887_RV_18	प्रजानाम् कान्तम् प्रियम् तनूजम् पुत्रम् लेभे
sp003-005888_RV_18	तस्मा इति
sp003-005889_RV_18	धर्मोत्तरः धर्मप्रधानः सः नलः प्रभवे समर्थाय तस्मै नभसे तदुत्तरकोसलानाम्
sp003-005890_RV_18	प्रभुत्वम् आधिपत्यम् विसृज्य दत्त्वा जरसा जरया उपदिष्टम्
sp003-005891_RV_18	वार्धके चिकीर्षितम् इत्यर्थः
sp003-005892_RV_18	मृजैः अजर्यम् तैः सह सङ्गतम्
sp003-005893_RV_18	अजर्यम् सङ्गतम् इति निपातः
sp003-005894_RV_18	पुनरदेहबन्धाय पुनर्देहसम्बन्धनिवृत्तये बबन्ध
sp003-005895_RV_18	मोक्षार्थम् वनम् गतः इत्यर्थः
sp003-005896_RV_18	अदेहबन्धाय इत्यत्र प्रसज्यप्रतिषेधेऽपि नञ्समासः इष्यते
sp003-005897_RV_18	तेनेति
sp003-005898_RV_18	तेन नभसा
sp003-005899_RV_18	द्विपानाम् पुण्डरीकः दिग्गजविशेषः इव
sp003-005900_RV_18	राज्ञाम् अजय्यः जेतुम् अशक्यः
sp003-005901_RV_18	क्षय्यजय्यौ शक्यार्थे इति निपातनात्साधुः
sp003-005902_RV_18	पुण्डरीकः पुण्डरीकाख्यः पुत्रः अजनि जनितः
sp003-005903_RV_18	पितरि शान्ते स्वर्गम् गते सति
sp003-005904_RV_18	आहृतपुण्डरीका गृहीतश्वेतपद्या श्रीः यम् पुण्डरीकम् पुण्डरीकाक्षम् विष्णुम् इव श्रिता
sp003-005905_RV_18	स इति
sp003-005906_RV_18	अमोघम् धनुः यस्य सः अमोघधन्वा
sp003-005907_RV_18	धनुषश्च इत्यनङादेशः समासान्तः
sp003-005908_RV_18	सः पुण्डरीकः प्रजानाम् क्षेमविधाने दक्षम् क्षमया उपपन्नम्
sp003-005909_RV_18	क्षान्तियुक्तम् क्षेमम् धनुः यस्य तम् क्षेमधन्वानम् नाम पुत्रम्
sp003-005910_RV_18	वा सञ्ज्ञायाम् इत्यनङादेशः
sp003-005911_RV_18	क्ष्माम् लम्भयित्वा प्रापय्य
sp003-005912_RV_18	लभेर्गत्यर्थत्वात् द्विकर्मकत्वम्
sp003-005913_RV_18	क्षान्ततरः अत्यन्तसहिष्णुः सन् वने तपश्चचार
sp003-005914_RV_18	अनीकिनीनामिति
sp003-005915_RV_18	तस्य क्षेमधन्वनोऽपि समरे अनीकिनीनाम् चमूनाम् अग्रयायी देवप्रतिमः इन्द्रादिकल्पः सुतः अभूत्
sp003-005916_RV_18	अनीकपदावसानम् अनीकशब्दान्तम् देवादि देवशब्दपूर्वम् यस्य नाम देवानीकः इति नामधेयम् त्रिदिवे स्वर्गेऽपि व्यश्रूयत विश्रुतम्
sp003-005917_RV_18	पितेति
sp003-005918_RV_18	सः पिता क्षेमधन्वा समाराधनतत्परेण शुश्रूषमाणेन तेन पुत्रेण यथैव
sp003-005919_RV_18	पुत्री बभूव तथैव सः पुत्रः देवानीकः आत्मजवत्सलेन तेन पित्रा पितृमान् बभूव
sp003-005920_RV_18	लोके पितृत्वपुत्रत्वयोः फलम् अनयोरेव आसीत् इत्यर्थः
sp003-005921_RV_18	पूर्व इति
sp003-005922_RV_18	गुणानाम् एकनिधिः यज्वा विधिवत् इष्टवाम् तयोः पितृपुत्रयोः मध्ये पूर्वः पिता क्षेमधन्वा आत्मसमे
sp003-005923_RV_18	स्वतुल्ये आत्मोद्भवे पुत्रे देवानीके चिरोढाम् चिरम् धृताम् वर्णचतुष्टयस्य धुरम् रक्षाभारम् निधाय यजमानलोकम् यष्टृलोकम् नाकम् जगाम
sp003-005924_RV_18	वशीति
sp003-005925_RV_18	तस्य देवानीकस्य वशी समर्थः सुतः अहीनगुर्नामेति वक्ष्यमाणनामकः
sp003-005926_RV_18	वशम् वशकरम् मधुरम् वदतीति वशंवदः
sp003-005927_RV_18	प्रियवशे वदः खच् इति खच्प्रत्ययः
sp003-005928_RV_18	तस्य भावः तत्त्वम्
sp003-005929_RV_18	तस्मात् इष्टवादित्वात् स्वेषामिव द्विषताम् अपि इष्टः प्रियः आसीत्
sp003-005930_RV_18	अर्थादेव अनीकनिर्धारणम् लभ्यते
sp003-005931_RV_18	तथाहि
sp003-005932_RV_18	प्रयुक्तम् उच्चारितम् माधुर्यम् सकृत् एकवारम् विविग्नान्
sp003-005933_RV_18	भीतानपि हरिणान् ग्रहीतुम् वशीकर्तुम् ईष्टे शक्नोति
sp003-005934_RV_18	अहीनगुरिति
sp003-005935_RV_18	अहीनबाहुद्रविणः समग्रभुजपराक्रमः
sp003-005936_RV_18	द्रविणम् काञ्चनम् वित्तम् द्रविणम् च पराक्रमः इति विश्वः
sp003-005937_RV_18	हीनसंसर्गपराङ्मुखत्वात् नीचसंसर्गविमुखत्वाद्धेतोः युवापि अनर्थैः अनर्थकरैः व्यसनैः
sp003-005938_RV_18	पानद्यूतादिभिः विहीनः रहितः यः अहीनगुर्नाम सः पूर्वोक्तः देवानीकसुतः समग्राम् सर्वाम् गाम् भुवम् शशास
sp003-005939_RV_18	गुरोरिति
sp003-005940_RV_18	पुंसाम् अन्तरज्ञः विशेषज्ञः चतुरः निपुणः सः अहीनगुश्च गुरोः पितुः अनन्तरम्
sp003-005941_RV_18	अवतीर्णः भुवम् प्राप्तः आद्यः पुमान् विष्णुः इव
sp003-005942_RV_18	अस्खलितैः अप्रतिहतैः चतुर्भिः उपक्रमैः सामाद्युपायैः
sp003-005943_RV_18	सामादिभिरुपक्रमैः इति मनुः
sp003-005944_RV_18	चतुर्दिगीशः चतसृणाम् दिशाम् ईशः बभूव
sp003-005945_RV_18	तस्मिन्निति
sp003-005946_RV_18	अरीणाम् जेतरि तस्मिन् अहीनगौ परलोकयात्राम् प्रयाते प्राप्ते सति
sp003-005947_RV_18	उच्चैःशिरस्त्वात् उन्नतशिरस्कत्वात् जितः पारियात्रः कुलशैलविशेषः येन तम्
sp003-005948_RV_18	पारियात्रम् पारियात्राख्यम् तदीयम् तनयम् लक्ष्मीः राज्यलक्ष्मीः सिषेवे किल
sp003-005949_RV_18	तस्येति
sp003-005950_RV_18	तस्य पारियात्रस्य उदारशीलः महावृत्तः
sp003-005951_RV_18	शीलम् स्वभावे सद्वृत्ते इत्यमरः
sp003-005952_RV_18	शिलापट्टविशालवक्षाः शिलः शिलाख्यः सूनुः अभवत्
sp003-005953_RV_18	यः सूनुः शिलीमुखैः बाणैः
sp003-005954_RV_18	अलिबाणौ शिलीमुखौ इत्यमरः
sp003-005955_RV_18	जितारिपक्षोऽपि ईड्यमानः स्तूयमानः सन्
sp003-005956_RV_18	शालीनताम् अधृष्टताम् लज्जाम् अव्रजत् अगच्छत्
sp003-005957_RV_18	स्यादधृष्टे तु शालीनः इत्यमरः
sp003-005958_RV_18	शालीनकौपीने अधृष्टाकार्ययोः इति निपातः
sp003-005959_RV_18	तमिति
sp003-005960_RV_18	अनिन्दितात्मा अगर्हितस्वभावः सः पारियात्रः आत्मसम्पन्नम् बुद्धिसम्पन्नम्
sp003-005961_RV_18	आत्मा यत्नो धृतिर्बुद्धिः स्वभावो ब्रह्म वर्ष्म च इत्युभयत्रापि अमरः
sp003-005962_RV_18	युवानम् तम् शिलम् युवराजम् कृत्वैव सुखानि अभुङ्क्त
sp003-005963_RV_18	न तु अकृत्वा इत्येवकारार्थः
sp003-005964_RV_18	किमर्थम् युवराजशब्दकरणम् इत्याशङ्क्य अन्यथा सुखोपभोगः दुर्लभः इत्याह सुखोपरोधीति
sp003-005965_RV_18	हि यस्मात् राज्ञाम् वृत्तम् प्रजापालनादिरूपम् सुखोपरोधि बहुलत्वात् सुखप्रतिबन्धकम्
sp003-005966_RV_18	अत एव उपरुद्धवृत्तम्
sp003-005967_RV_18	उपरुद्धसदृशम् इत्यर्थः
sp003-005968_RV_18	उपरुद्धः कारादिबद्धः उपरुद्धस्य स्वयम् ऊढभारस्य च सुखम् नास्तीति भावः
sp003-005969_RV_18	तमिति
sp003-005970_RV_18	रागम् बध्नन्तीति रागबन्धिनः
sp003-005971_RV_18	रागप्रवर्तकाः इत्यर्थः
sp003-005972_RV_18	तेषु भोगेषु विषयेषु अवितृप्तमेव सन्तम्
sp003-005973_RV_18	किञ्च विलासिनीनाम् भोक्त्रीणाम् सौभाग्यविशेषेण सौन्दर्यातिशयेन हेतुना भोग्यम् भोगार्हम्
sp003-005974_RV_18	चजोः कु घिण्यतोः इति कुत्वम्
sp003-005975_RV_18	तम् पारियात्रम् रतिक्षमा न भवतीति अरतिक्षमा अपि अत एव मत्सरिणी
sp003-005976_RV_18	रतिक्षमासु विलासिनीषु इत्यर्थः
sp003-005977_RV_18	जरा जहार वशीचकार
sp003-005978_RV_18	उन्नाभ इति
sp003-005979_RV_18	तस्य शिलाख्यस्य उन्नाभः इति उद्गतनामधेयः प्रसिद्धनामा अयथार्थम् यथातथा उन्नतम् नाभिरन्ध्रम् यस्य सः
sp003-005980_RV_18	गम्भीरनाभिः इत्यर्थः
sp003-005981_RV_18	तदुक्तम् स्वरः सत्त्वम् च नाभिश्च गाम्भीर्यम् त्रिषु शिस्यते
sp003-005982_RV_18	पङ्कजनाभकल्पः विष्णुसदृशः कृत्स्नस्य नृपमण्डलस्य नाभिः प्रधानम्
sp003-005983_RV_18	नाभिः प्रधाने कस्तूरीमदेऽपि क्वचिदीरितः इति विश्वः
sp003-005984_RV_18	सुतः अभवत्
sp003-005985_RV_18	अच्प्रत्यद्ववपूर्वात्सामलोम्नः इत्यत्र अजित् योगविभागात् उन्नाभवज्रनाभादयः सिद्धाः
sp003-005986_RV_18	तत इति
sp003-005987_RV_18	ततः परम् वज्रधरप्रभावः इन्द्रतेजाः संयति सङ्ग्रामे वज्रघोषः अशनितुल्यध्वनिः वज्रणाभः नाम
sp003-005988_RV_18	तस्य उन्नाभस्य आत्मजः वज्राणाम् हीरकाणाम् आकराः खनयः एव भूषणानि यस्याः तस्याः पृथिव्याः पतिः बभूव किल खलु
sp003-005989_RV_18	वज्रम् त्वस्त्री कुलिशशस्त्रयोः
sp003-005990_RV_18	मणिवेधे रत्नभेदे प्यशनावासनान्तरे
sp003-005991_RV_18	इति केशवः
sp003-005992_RV_18	तस्मिन्निति
sp003-005993_RV_18	तस्मिन् वज्रणाभे सुकृतोपलब्धाम् सुधर्मार्जिताम् द्याम् स्वर्गम् गते सति
sp003-005994_RV_18	उत्खातशत्रुम् उद्धृतशत्रुम् शङ्खणम् नाम तत्सम्भवम् तदात्मजम् अर्णवान्ता
sp003-005995_RV_18	वसुधा खनिभ्यः आकरेभ्यः उदितैः उत्पन्नैः रत्नोपहारैः उत्कृष्टवस्तुसमर्पणैः उपतस्थे सिषेवे
sp003-005996_RV_18	जातौ जातौ यदुत्कृष्टम् तद्रत्नमभिधीयते इति भरतविश्वौ
sp003-005997_RV_18	तस्येति
sp003-005998_RV_18	तस्य शङ्खणस्य अवसाने अन्ते हरिदश्वधामा सूर्यतेजाः
sp003-005999_RV_18	अश्विनोरिव रूपम् अस्य इति अश्विरूपः अतिसुन्दरः
sp003-006000_RV_18	तत्पुत्रः इति शेषः
sp003-006001_RV_18	पित्र्यम् इति सम्बन्धिपदसामर्थ्यात्
sp003-006002_RV_18	पित्र्यम् पदम् प्रपेदे
sp003-006003_RV_18	वेलातट्टेषु उषिताः निविष्टाः सैनिकाः अश्वाश्च यस्य तम्
sp003-006004_RV_18	अन्वर्थनामानम् इत्यर्थः
sp003-006005_RV_18	यम् पुत्रम् पुराविदः वृद्धाः व्युषिताश्वम् आहुः
sp003-006006_RV_18	आराध्येति
sp003-006007_RV_18	तेन क्षितेः ईश्वरेण व्युषिताश्वेन विश्वेश्वरम् काशीपतिम् आराध्य उपास्य विश्वसहः
sp003-006008_RV_18	नाम विश्वसखः समग्राम् सर्वाम् विश्वम्भराम् भुवम् पातुम् रक्षितुम् सहते इति सहः क्षमः
sp003-006009_RV_18	पचाद्यच्
sp003-006010_RV_18	आत्मजमूर्तिः पुत्ररूपी आत्मा स्वयमेव
sp003-006011_RV_18	आत्मा वै पुत्रनामासि इति श्रुतेः
sp003-006012_RV_18	विजज्ञे सुषुवे
sp003-006013_RV_18	विपूर्वः जनिः गर्भविमोचने वर्तते
sp003-006014_RV_18	यथाह भगवान्पाणिनिः समाम् समाम् विजायते इति
sp003-006015_RV_18	अंश इति
sp003-006016_RV_18	नयज्ञः नीतिज्ञः सः विश्वसहः
sp003-006017_RV_18	हिरण्याक्षरिपोः विष्णोः अंशे हिरण्यनाभे तन्नाम्नि तनये जाते सति
sp003-006018_RV_18	तरूणाम् सानिलः हिरण्यरेताः हुतभुगिव द्विषाम् सुतराम् असह्यः अभूत्
sp003-006019_RV_18	पितेति
sp003-006020_RV_18	पितॄणाम् अनृणः
sp003-006021_RV_18	निवृत्तपितॄणः इत्यर्थः
sp003-006022_RV_18	प्रजया पितृभ्यः इति श्रुतेः
sp003-006023_RV_18	अत एव कृती
sp003-006024_RV_18	कृतकृत्यः इत्यर्थः
sp003-006025_RV_18	पिता विश्वसहः अन्ते वयसी वार्धक अनन्तानि अविनाशानि सुखानि लिप्सुः
sp003-006026_RV_18	मुमुक्षुः इत्यर्थः
sp003-006027_RV_18	आजानुविलम्बिबाहुम् दीर्घबाहुम्
sp003-006028_RV_18	भाग्यसम्पन्नम् इति भावः
sp003-006029_RV_18	तम् हिरण्यनाभम् राजानम् कृत्वा वल्कलवान् बभूव
sp003-006030_RV_18	वनम् गतः इत्यर्थः
sp003-006031_RV_18	कौसल्य इति
sp003-006032_RV_18	उत्तरकोसलानाम् पत्युः पतङ्गान्वयभूषणस्य सूर्यवंशाभरणस्य सोमसुतः सोमम् सुतवतः
sp003-006033_RV_18	यज्वनः इत्यर्थः
sp003-006034_RV_18	सोमे सुञः इति क्विप्
sp003-006035_RV_18	तस्य हिरण्यनाभस्य
sp003-006036_RV_18	द्वितीयः सोमः चन्द्रः इव
sp003-006037_RV_18	नेत्रोत्सवः नयनानन्दकरः कौसल्यः इति प्रसिद्धः औरसः धर्मपत्नीजः सुतः अभूत्
sp003-006038_RV_18	यशोभिरिति
sp003-006039_RV_18	आ ब्रह्मसभायाः आब्रह्मसभम् ब्रह्मसदनपर्यन्तम्
sp003-006040_RV_18	अभिविधौ अव्ययीभावः
sp003-006041_RV_18	यशोभिः प्रकाशः प्रसिद्धः सः कौसल्यः अतिशयेन ब्रह्मवन्तम् ब्रह्मिष्ठम्
sp003-006042_RV_18	ब्रह्मविदम् इत्यर्थः
sp003-006043_RV_18	ब्रह्मशब्दात् मतुबन्तात् इष्ठन्प्रत्यये विन्मतोर्लुक् इति मतुपः लुक्
sp003-006044_RV_18	नस्तद्धिते इति टिलोपः
sp003-006045_RV_18	ब्रह्मिष्ठम् ब्रह्मिष्टाख्यम् स्वतनुप्रसूतम् स्वात्मजमेव निजे स्वकीये
sp003-006046_RV_18	अधिकारे प्रजापालनकृत्ये आधाय निधाय
sp003-006047_RV_18	ब्रह्मणः भावः ब्रह्मभूयम् ब्रह्मत्वम् तदेव गतिः ताम् आजगाम
sp003-006048_RV_18	मुक्तः अभूत् इत्यर्थः
sp003-006049_RV_18	स्याद्ब्रह्मभूयम् ब्रह्मत्वम् इत्यमरः
sp003-006050_RV_18	भुवो भावे इति क्यप्
sp003-006051_RV_18	तस्मिन्निति
sp003-006052_RV_18	कुलापीडनिभे कुलशेखरतुल्ये
sp003-006053_RV_18	वैकक्षकम् तु तत्
sp003-006054_RV_18	यत्तिर्यक् क्षिप्तमुरसि शिखास्वापीडशेखरौ
sp003-006055_RV_18	इत्यमरः
sp003-006056_RV_18	सुप्रजसि सत्सन्तानवति
sp003-006057_RV_18	नित्यमसिच्प्रजामेधयोः इत्यसिच्प्रत्ययः
sp003-006058_RV_18	तस्मिन् प्रजेशे प्रजेश्वरे ब्राह्मिष्ठे शासनाङ्काम् शासनचिह्नाम्
sp003-006059_RV_18	महीम् विपीडम् निर्बाधम् यथा तथा सम्यक्शासति सति
sp003-006060_RV_18	आनन्दजलाविलाक्ष्यः आनन्दबाष्पाकुलनेत्राः प्रजाः चिरम् ननन्दुः
sp003-006061_RV_18	पात्रीकृतेति
sp003-006062_RV_18	गुरुसेवनेन पित्रादिशुश्रूषया पात्रीकृतात्मा योग्यीकृतात्मा
sp003-006063_RV_18	योग्यभाजनयोः पात्रम् इत्यमरः
sp003-006064_RV_18	पत्त्ररथेन्द्रकेतोः गरुडध्वजस्य स्पष्टाकृतिः स्पष्टवपुः
sp003-006065_RV_18	तत्सरूपः इत्यर्थः
sp003-006066_RV_18	आकृतिः कथिता रूपे सामान्यवपुषोरपि इति विश्वः
sp003-006067_RV_18	पुष्करपत्रनेत्रः पद्मदलाक्षः पुत्रः पुत्राख्यः राजा
sp003-006068_RV_18	यद्वा पुत्रशब्दः आवर्तनीयः
sp003-006069_RV_18	पुत्रः पुत्राख्यः पुत्रः सुतः
sp003-006070_RV_18	तम् ब्रह्मिष्ठम् पुत्रिणाम् अग्रसङ्ख्याम् समारोपयत्
sp003-006071_RV_18	अग्रगण्यम् चकार इत्यर्थः
sp003-006072_RV_18	वंशेति
sp003-006073_RV_18	स्पृश्यन्ते इति स्पर्शाः विषयाः
sp003-006074_RV_18	तेभ्यः निवृत्तलौल्यः निवृत्ततृष्णः
sp003-006075_RV_18	अत एव मघोनः इन्द्रस्य सखा मित्त्रम् भावी भविष्यन्
sp003-006076_RV_18	स्वर्गम् जिगमिषुः इत्यर्थः
sp003-006077_RV_18	सः ब्रह्मिष्ठः वंशकरेण वंशप्रवर्तकेन तेन पुत्रेण वंशस्थितिम् कुलप्रतिष्टाम्
sp003-006078_RV_18	सम्भाव्य सम्पाद्य त्रिषु पुष्करेषु तीर्थविशेषेषु
sp003-006079_RV_18	दिक्सङ्ख्ये सञ्ज्ञायाम् इति समासः
sp003-006080_RV_18	उपस्पृशन् स्नानम् कुर्वन् त्रिदशत्वम् देवभूयम् आप
sp003-006081_RV_18	तस्येति
sp003-006082_RV_18	तस्य पुत्राख्यस्य पत्नी पौष्याम् पुष्यनक्षत्रयुक्तायाम् पौर्णमास्याम् तिथौ
sp003-006083_RV_18	पुष्ययुक्ता पौर्णमासी पौषी इत्यमरः
sp003-006084_RV_18	नक्षत्रेण युक्तः कालः इत्यण्प्रत्ययः टिड्ढाणञ् इत्यादिना ङीप्
sp003-006085_RV_18	प्रभया निर्जितः पुष्परागः मणिविशेषः येन तम् पुष्यम् पुष्याख्यम् असूत
sp003-006086_RV_18	द्वितीये पुष्ये पुष्यनक्षत्र इव तस्मिन् उदिते सति जनाः समग्राम् पुष्टिम् वृद्धिम् अपुष्यन्
sp003-006087_RV_18	महीमिति
sp003-006088_RV_18	महेच्छः महाशयः
sp003-006089_RV_18	महेच्छस्तु महाशयः इत्यमरः
sp003-006090_RV_18	जन्मभीरुः संसारभीरुः सः पुत्रः सूनौ महीम्
sp003-006091_RV_18	परिकीर्य विसृज्य मनीषिणे ब्रह्मविद्याविदुषे जैमिनये मुनये अर्पितात्मा
sp003-006092_RV_18	शिष्यभूतः सन् इत्यर्थः
sp003-006093_RV_18	सयोगात् योगिनः तस्मात् जैमिनेः योगम् योगविद्याम्
sp003-006094_RV_18	अधिगम्य अजन्मने जन्मनिवृत्तये मोक्षाय अकल्पत समपद्यत
sp003-006095_RV_18	कृपेः सम्पद्यमाने चतुर्थी वक्तव्या
sp003-006096_RV_18	मुक्तः अभूत् इत्यर्थः
sp003-006097_RV_18	तत इति
sp003-006098_RV_18	ततः परम् सः पुष्यः प्रभवः कारणम् यस्य सः तत्प्रभवः
sp003-006099_RV_18	तदात्मजः इत्यर्थः
sp003-006100_RV_18	ध्रुवेण औत्तानपादिना उपमेयः
sp003-006101_RV_18	ध्रुव औत्तानपादिः स्यात् इत्यमरः
sp003-006102_RV_18	ध्रुवसन्धिः उर्वीम् प्रपेदे ज्यायसि श्रेष्ठे सत्यसन्धे सत्यप्रतिज्ञे यस्मिन् ध्रुवसन्धौ सन्नमताम्
sp003-006103_RV_18	अनुद्धतानाम् इत्यर्थः
sp003-006104_RV_18	अरीणाम् सन्धिः ध्रुवः स्थिरः अभूत्
sp003-006105_RV_18	ततः सार्थकनामा इत्यर्थः
sp003-006106_RV_18	सुत इति
sp003-006107_RV_18	मृगायताक्षः नृसिंहः पुरुषश्रेष्टः सः ध्रुवसन्धिः दर्शात्ययेन्दुप्रियदर्शने प्रतिपच्चन्द्रनिभे
sp003-006108_RV_18	सुदर्शनाख्ये सुते शिशौ शिशौ सत्येव मृगयाविहारी सन् सिंहात् विपदम् मरणम् अवापत्
sp003-006109_RV_18	व्यसनासक्तिः अनर्थावहा इति भावः
sp003-006110_RV_18	स्वरिति
sp003-006111_RV_18	स्वर्गामिनः स्वर्यातस्य तस्य ध्रुवसन्धेः अमात्यवर्गः
sp003-006112_RV_18	अनाथाः नाथहीनाः अत एव दीनाः शोच्याः प्रकृतीः प्रजाः अवेक्ष्य
sp003-006113_RV_18	कुलतन्तुम् कुलावलम्बनम् एकम् अद्वितीयम् तम् सुदर्शनम्
sp003-006114_RV_18	ऐकमत्यात् विधिवत् साकेतनाथम् अयोध्याधीश्वरम् चकार
sp003-006115_RV_18	नवेति
sp003-006116_RV_18	अप्रौडनरेन्द्रम् तत् रघोः कुलम् नवेन्दुना बालचन्द्रेण नभसा व्योम्ना
sp003-006117_RV_18	शावः शिशुः एकः सिंहः यस्मिन्
sp003-006118_RV_18	पृथुकः शावकः शिशुः इत्यमरः
sp003-006119_RV_18	तेन काननेन च
sp003-006120_RV_18	कुड्मलम् कुड्मलावस्थम् पुष्करम् पङ्कजम् यस्मिन् तेन तोयेन च उपमेयम् उपमातुम् अर्हम् आसीत्
sp003-006121_RV_18	नवेन्द्वाद्युपमानेन तस्य वर्धिष्णुताशौर्यश्रीमत्त्वानि सूचितानि
sp003-006122_RV_18	लोकेनेति
sp003-006123_RV_18	सः बालः मौलिपरिग्रहात् किरीटस्वीकाराद्धेतोः पितुः तुल्यः पितृसरूपः एव
sp003-006124_RV_18	भावी भविष्यति इति लोकेन जनेन सम्भावितः तर्कितः
sp003-006125_RV_18	तथाहि
sp003-006126_RV_18	कलभप्रमाणः कलभमात्रोऽपि मेघः पुरोवातम् अवाप्य आशाः दिशः वृण्वन् गच्छन् दृष्टो हि
sp003-006127_RV_18	तमिति
sp003-006128_RV_18	राजवीथ्याम् राजमार्गे अधिहस्ति हस्तिनि
sp003-006129_RV_18	विभक्त्यर्थे अव्ययीभावः
sp003-006130_RV_18	यान्तम् गच्छन्तम्
sp003-006131_RV_18	हस्तिनम् आरुह्य गच्छन्तम् इत्यर्थः
sp003-006132_RV_18	आधोरणालम्बितम् शिशुत्वात्सादिना गृहीतम् अग्र्यवेशम् उदारनेपथ्यम् षड्वर्षाणि भूतः पड्वर्षः
sp003-006133_RV_18	तद्धितार्थ इत्यादिना समासः
sp003-006134_RV_18	तमधीष्टो भृतो भुतो भावी इत्यधिकारे चित्तवति नित्यम् इति तद्धितस्य लुक्
sp003-006135_RV_18	ईषदसमाप्तः षड्वर्षः षड्वर्षदेशीयः
sp003-006136_RV_18	ईषदसमाप्तौ इत्यादिना देशीयर्प्रत्ययः
sp003-006137_RV_18	तम् षड्वर्षदेशीयमपि बालमपि तम् सुदर्शनम् पौराः प्रभुत्वात् पितृगौरवेण प्रैक्षन्त
sp003-006138_RV_18	पितरि यादृक् गौरवम् तादृशेनैव ददृशुः इत्यर्थः
sp003-006139_RV_18	काममिति
sp003-006140_RV_18	सः सुदर्शनः पैतृकस्य सिंहासनस्य कामम् सम्यक् प्रतिपूरणाय नाकल्पत
sp003-006141_RV_18	बालत्वात् व्याप्तुम् न पर्याप्तः इत्यर्थः
sp003-006142_RV_18	चामीकरपिञ्जरेण कनकगौरेण तेजोमहिम्ना पुनः तेजःसम्पदा तु
sp003-006143_RV_18	आवृतात्मा विस्तारितदेह सन् तत् सिंहासनम् व्याप व्याप्तवान्
sp003-006144_RV_18	तस्मादिति
sp003-006145_RV_18	तस्मात् सिंहासनात् अपादानात् अधः अधोदेशम् प्रति किञ्चिदिव अवतीर्णौ ईषल्लम्बौ तपनीयपीठम् काञ्चनपीठम्
sp003-006146_RV_18	असंस्पृशन्तौ अल्पकत्वात् अव्याप्तौ सालक्तकौ लाक्षारसावसिक्तौ अस्य
sp003-006147_RV_18	सुदर्शनस्य पादौ भूपतयः प्रसिद्धैः उन्नतैः मौलिभिः मुकुटैः ववन्दिरे प्रणेमुः
sp003-006148_RV_18	मणाविति
sp003-006149_RV_18	अल्पप्रमाणेऽपि मणौ इन्द्रनीले प्रभावात् तेजिष्टत्वाद्धेतोः महानीलः इति शब्दः यथा मिथ्या
sp003-006150_RV_18	निरर्थकः न तथैव अर्भकेपि शिशावपि तस्मिन् सुदर्शने प्रतीतः प्रसिद्धः महाराजः इति शब्दः न मिथ्या ययुजे
sp003-006151_RV_18	पर्यन्तेति
sp003-006152_RV_18	पर्यन्तयोः पार्श्वयोः सञ्चारिते चामरे यस्य तस्य बालस्य सम्बन्धिनः कपोलयोः लोलौ उभौ
sp003-006153_RV_18	काकपक्षौ यस्य तस्मात् आननात् उच्चरितः विवादः वचनम् अर्णवानाम् वेलास्वपि न चस्खाल
sp003-006154_RV_18	शिशोरपि तस्य आज्ञाभङ्गः नासीत् इत्यर्थः
sp003-006155_RV_18	चपलसंसर्गेऽपि महान्तः न चलन्तीति ध्वनिः
sp003-006156_RV_18	उभयकाकपक्षादित्यत्र वृत्तिविषये उभयपुत्र इतिवत् उभशब्दस्थाने उभयशब्दप्रयोगः इत्युक्तम् प्राक्
sp003-006157_RV_18	निर्वृत्तेति
sp003-006158_RV_18	निर्वृत्ता जाम्बूनदपट्टशोभा यस्य तस्मिन् कृतकनकपट्टशोभे ललाटे न्यस्तम् तिलकम् दधानः
sp003-006159_RV_18	स्मेरमुखः स्मितमुखः सः राजा अरिसुन्दरीणाम् मुखानि तेनैव तिलकेनैव शून्यानि चकार
sp003-006160_RV_18	अखिलमपि शत्रुवर्गम् अवधीत् इति भावः
sp003-006161_RV_18	शिरीषेति
sp003-006162_RV_18	शिरीषपुष्पाधिकसौकुमार्यः कोमलाङ्गः इत्यर्थः
sp003-006163_RV_18	अत एव सः राजा भूषणेनापि खेदम् श्रमम् यायत् गच्छेत्
sp003-006164_RV_18	एवम्भूतः सः नितान्तगुर्वीमपि धरित्र्याः धुरम् भुवः भारम् अनुभावात् सामर्थ्यात् बिभराम्बभूव बभार
sp003-006165_RV_18	भीह्रीभृहुवाम् श्लुवच्च इति विकल्पात् आम्प्रत्ययः
sp003-006166_RV_18	न्यस्तेति
sp003-006167_RV_18	अक्षरभूमिकायाम् अक्षरलेखनस्थले न्यस्ताक्षराम् रचिताक्षरपङ्क्तिरेखान्यासाम् लिपिम्
sp003-006168_RV_18	पञ्चाशद्वर्णात्मिकाम् मातृकाम् कार्त्स्न्येन यावत् न गृह्णाति सः सुदर्शनः तावच्छ्रुतवृद्धयोगात्
sp003-006169_RV_18	विद्यावृद्धसंसर्गात् सर्वाणि दण्डनीतेः दण्डशास्त्रस्य फलानि उपायुङ्क्त अन्बभूत्
sp003-006170_RV_18	प्रागेव बद्धफलस्य तस्य पश्चात् अभ्यस्यमानम् शास्त्रम् संवादार्थमिव अभवत् इत्यर्थः
sp003-006171_RV_18	उरसीति
sp003-006172_RV_18	उरसि अपर्याप्तः निवेशभागः निवासावकाशः यस्याः सा अत एव प्रौढीभविष्यन्तम्
sp003-006173_RV_18	वर्धिष्यमाणम् उदीक्षमाणा प्रौढवपुष्मान्भविष्यतीति प्रतीक्षमाणा लक्ष्मीः सञ्जातलज्जेव
sp003-006174_RV_18	साक्षात् आलिङ्गितुम् लज्जिता इव तम् सुदर्शनम् आतपत्रच्छायाच्छलेन उपजुगूह आलिलिङ्ग
sp003-006175_RV_18	छत्रच्छाया लक्ष्मीस्वरूपा इति प्रसिद्धिः
sp003-006176_RV_18	प्रौढाङ्गनायाः प्रौढपुरुषालाभे लज्जा भवतीति ध्वनिः
sp003-006177_RV_18	अनश्नुवानेनेति
sp003-006178_RV_18	युगोपमानम् युगसादृश्यम् अनश्नुवानेन अप्राप्नुवता
sp003-006179_RV_18	अबद्धम् मौर्वीकिणः ज्याघातग्रन्थिः एव लाञ्छनम् यस्य तेन
sp003-006180_RV_18	अस्पृष्टः खङ्गत्सरुः खङ्गमुष्टिः येन तेन
sp003-006181_RV_18	त्सरुः खङ्गादिमुष्टौ स्यात् इत्यमरः
sp003-006182_RV_18	एवंविधेनापि च तस्य सुदर्शनस्य भुजेन भूमिः रक्षावती आसीत्
sp003-006183_RV_18	शिशोरपि तस्य तेजः तादृक् इत्यर्थः
sp003-006184_RV_18	नेति
sp003-006185_RV_18	काले गच्छति सति तस्य केवलम् शरीरावयवाः एव विवृद्धिम् प्रसारम् न ययुः
sp003-006186_RV_18	किन्तु वंशे भवाः वंश्याः लोककान्ताः जनप्रियाः प्रारम्भे आदौ
sp003-006187_RV_18	सूक्ष्माः तस्य गुणाः शौर्यादयोपि प्रथिमानम् पृथुत्वम् आपुः खलु
sp003-006188_RV_18	स इति
sp003-006189_RV_18	सः सुदर्शनः पूर्वस्मिन् जन्मान्तरे जन्मविशेषे दृष्टपाराः स्मरन्निव गुरूणाम् अक्लेशकरः सन्
sp003-006190_RV_18	त्रयाणाम् धर्मार्थकामानाम् वर्गः त्रिवर्गः तस्य अधिगमस्य प्राप्तेः मूलम् तिस्रः विद्याः त्रयीवार्तादण्डनीतीः
sp003-006191_RV_18	पित्र्याः पितृसम्बन्धिनीः प्रकृतीः प्रजाश्च जग्राह स्वायत्तीचकार
sp003-006192_RV_18	अत्र कौटिल्यः धर्माधर्मौ त्रय्याम् अर्थानर्थौ वार्तायाम् नयानयौ दण्डनीत्याम् इति
sp003-006193_RV_18	अत्र दण्डनीतिः नयद्वारा काममूलमिति द्रष्टव्यम्
sp003-006194_RV_18	आन्वीक्षिक्याः अनुपादानम् त्रय्यन्तर्भावपक्षम् आश्रित्य
sp003-006195_RV_18	यथाह कामन्दकः त्रयीवार्तादण्डनीतिः तिस्रो विद्याः मनोर्मताः
sp003-006196_RV_18	त्रय्या एव विभागोऽयम् येन सान्वीक्षिकी मता
sp003-006197_RV_18	इति
sp003-006198_RV_18	व्यूह्येति
sp003-006199_RV_18	अस्त्रेषु धनुर्विद्यायाम् विनीयमानः शिक्ष्यमाणः अत एव उत्तरार्धम् पूर्वकार्यम् किञ्चिदिव व्यूह्य विस्तार्य स्थितः
sp003-006200_RV_18	उन्नद्धचूडः ऊर्ध्वम् उत्कृष्य बद्धकेशः
sp003-006201_RV_18	अञ्चितम् आकुञ्चितम् सव्यम् जानु यस्य सः आकर्णम् आकृष्टम्
sp003-006202_RV_18	सबाणम् धनुः धन्वा येन सः तथोक्तः सन् व्यरोचत अशोभत
sp003-006203_RV_18	अथेति
sp003-006204_RV_18	अथ सः सुदर्शनः वनितानाम् नेत्रैः निर्वेशनीयम् भोग्यम्
sp003-006205_RV_18	नेत्रपेयम् इत्यर्थः
sp003-006206_RV_18	निर्वेशो भृतिभोगयोः इत्यमरः
sp003-006207_RV_18	मधु क्षौद्रम्
sp003-006208_RV_18	रागबन्धः अनुरागसन्तानः एव प्रवालः पल्लवः यस्यतत्
sp003-006209_RV_18	मनसिजः एव तरुः तस्य पुष्पम् पुष्पभूतम्
sp003-006210_RV_18	अकृतकविधि अकृत्रिमसम्पादनम्
sp003-006211_RV_18	सर्वाङ्गम् व्याप्नोतीति सर्वाङ्गीणम्
sp003-006212_RV_18	तत्सर्वादेः इत्यादिना खप्रत्ययः
sp003-006213_RV_18	आकल्पजातम् आभरणसमूहभूतम्
sp003-006214_RV_18	आद्यम् विलसितपदम् विलासस्थानम् यौवनम् प्रपेदे
sp003-006215_RV_18	विशिष्ट मधुपुष्प आकल्पजात विलासपदत्वेन यौवनस्य चतुर्धाकरणात् सविशेषणमालारूपकम् एतत्
sp003-006216_RV_18	प्रतिकृतीति
sp003-006217_RV_18	दूतिभिः कन्यापरीक्षणार्थम् प्रेषिताभिः सन्दर्शिताभ्यः दूतिसन्दर्शिताभ्यः प्रतिकृतीनाम्
sp003-006218_RV_18	तूलिकादिलिखितकन्याप्रतिमानाम् रचनाभ्यः विन्यासेभ्यः
sp003-006219_RV_18	पञ्चमी विभक्ते इति पञ्चमी
sp003-006220_RV_18	समधिकतररूपाः
sp003-006221_RV_18	चित्रनिर्माणादपि रमणीयनिर्माणाः इत्यर्थः
sp003-006222_RV_18	शुद्धसन्तानकामैः अमात्यैः आहृताः आनीताः राजकन्याः यूनः तस्य सुदर्शनस्य सम्बन्धिन्यौ
sp003-006223_RV_18	प्रथमपरिगृहीते श्रीभुवौ श्रीश्च भूश्च ते अधिविविदुः अधिविन्ने चक्रुः
sp003-006224_RV_18	आत्मना सपत्नीभावम् चक्रुः इत्यर्थः
sp003-006225_RV_18	कृतसापत्निकाध्यूढ अधिविन्ना इत्यमरः
sp003-006226_RV_18	इति महामहोपाध्यायकोलाचलमल्लिनाथसूरिविरचितया सञ्जीविनीसमाख्यया
sp003-006227_RV_18	व्याख्यया समेतः महाकविश्रीकालिदासकृतौ रघुवंशे महाकाव्ये वंशानुक्रमो नाम अष्टादशः सर्गः
sp003-006228_RV_19	अग्निवर्णमिति
sp003-006229_RV_19	श्रुतवताम् श्रुतसम्पन्नानाम् अपश्चिमः प्रथमः वशी जितेन्द्रियः राघवः सुदर्शनः पश्चिमे वयसि
sp003-006230_RV_19	वार्धके स्वे पदे स्थाने अग्नितेजसम् तनयम् अग्निवर्णम् अभिषिच्य नैमिषम् नैमिषारण्यम् शिश्रिये श्रितवान्
sp003-006231_RV_19	तत्रेति
sp003-006232_RV_19	तत्र नैमिषे तीर्थसलिलेन दीर्घिकाः विहारवापीः अन्तरितभूमिभिः कुशैः तल्पम् शय्याम्
sp003-006233_RV_19	उटजेन पर्णशालया सौधवासम् विस्मृतः विस्मृतवान् सः
sp003-006234_RV_19	कर्तरि क्तः
sp003-006235_RV_19	फले स्वर्गादिफले निःस्पृहः तपः सञ्चिकाय सञ्चितवान्
sp003-006236_RV_19	लब्धेति
sp003-006237_RV_19	तत्सुतः सुदर्शनपुत्रः अग्निवर्णः लब्धपालनविधौ लब्धस्य राज्यस्य पालनकर्मणि खेदम् ना आप
sp003-006238_RV_19	अक्लेशेन अपालयत् इत्यर्थः
sp003-006239_RV_19	कुतः
sp003-006240_RV_19	हि यस्मात् भुजनिर्जितद्विषा गुरुणा पित्रा मेदिनी अस्य अग्निवर्णस्य भोक्तुमेव कल्पिता
sp003-006241_RV_19	प्रसाधयितुम् न
sp003-006242_RV_19	प्रसाधनम् कण्टकशोधनम्
sp003-006243_RV_19	अलङ्कृतिः ध्वन्यते
sp003-006244_RV_19	तथा च यथा अलङ्कृत्य नीता युवतिः केवलम् उपभुज्यते तद्वत् इति भावः
sp003-006245_RV_19	स इति
sp003-006246_RV_19	अभिकः कामुकः
sp003-006247_RV_19	अनुकाभिकाभिकः कमिता इति निपातः
sp003-006248_RV_19	कम्रः कामयिताभीकः कमनः कामनोऽभिकः इत्यमरः
sp003-006249_RV_19	सः अग्निवर्णः कुलोचितम् अधिकारम् प्रजापालनम् काश्चन समाः कतिचित् वत्सरान् स्वयम् अवर्तयत् अकरोत्
sp003-006250_RV_19	अतः परम् सचिवेषु सन्निवेश्य निधाय स्त्रीविधेयम् स्त्र्यधीनम् नवम् यौवनम् यस्य सः अभवत्
sp003-006251_RV_19	स्त्र्यासक्तः अभूत् इत्यर्थः
sp003-006252_RV_19	कामिनीति
sp003-006253_RV_19	कामिनीसहचरस्य कामिनः तस्य मृदङ्गनादिषु मृदङ्गनादवत्सु वैश्मसु अधिकर्द्धिः
sp003-006254_RV_19	पूर्वस्मात् अधिकसम्भारः उत्तरः उत्सवः
sp003-006255_RV_19	ऋद्धिमन्तम् साधनसम्पन्नम् पूर्वमुत्सवम् अपोहत् अपानुदत्
sp003-006256_RV_19	उत्तरोत्तराधिका तस्य उत्सवपरम्परा वृत्ता इत्यर्थः
sp003-006257_RV_19	इन्द्रियार्थमिति
sp003-006258_RV_19	इन्द्रियार्थपरिशून्यम् शब्दादिविषयरहितम् एकमपि क्षणान्तरम् क्षणभेदम् सोढुम् अक्षमः
sp003-006259_RV_19	अशक्तः सः अग्निवर्णः दिवानिशम् अन्तरेव विहरन् समुत्सुकाः दर्शनाकाङ्क्षिणीः प्रजाः न व्यपैक्षत न अपेक्षितवान्
sp003-006260_RV_19	गौरवादिति
sp003-006261_RV_19	जातु कदाचित् मन्त्रिणाम् गौरवात् गुरुत्वाद्धेतोः
sp003-006262_RV_19	मन्त्रिवचनानुरोधात् इत्यर्थः
sp003-006263_RV_19	प्रकृतिभिः प्रजाभिः काङ्क्षितम् यदपि दर्शनम् ददौ तदपि गवाक्षविवरावलम्बिना केवलेन
sp003-006264_RV_19	चरणेन चरणमात्रेण कल्पितम् सम्पादितम्
sp003-006265_RV_19	न तु मुखावलोकनप्रदानेन इत्यर्थः
sp003-006266_RV_19	तमिति
sp003-006267_RV_19	कोमलेन मृदुलेन आत्मनखानाम् रागेण आरुण्येन रूषितम् छुरितम्
sp003-006268_RV_19	अत एव नवदिवाकरातपेन स्पृष्टम् व्याप्तम् यत्पङ्कजम् तस्य तुलाम् साम्यताम् अधिरोहति प्राप्नोतीति तुलाधिरोहणम्
sp003-006269_RV_19	तम् चरणम् अनुजीविनः कृतप्रणतयः कृतनमस्काराः सन्तः भेजिरे सिषेविरे
sp003-006270_RV_19	यौवनेति
sp003-006271_RV_19	विगाढमन्मथः प्रौढमदनः सः अग्निवर्णः यौवनेन हेतुना उन्नतानाम् विलासिनीस्तनानाम्
sp003-006272_RV_19	क्षोभेण आघातेन लोलानि चञ्चलानि कमलानि यासाम् ताः
sp003-006273_RV_19	तदम्बुभिः तासाम् दीर्घिकाणाम् अम्बुभिः गूढानि अन्तरितानि
sp003-006274_RV_19	मोहनगृहाणि सुरतभवनानि यासु ताश्च दीर्घिकाः व्यगाहत
sp003-006275_RV_19	स्त्रीभिः सह दीर्घिकासु विजहार इत्यर्थः
sp003-006276_RV_19	तत्रेति
sp003-006277_RV_19	तत्र दीर्घिकासु अङ्गनाः सेकेन हृतम् लोचनाञ्जनम् नेत्रकज्जलम् येषाम् तैः
sp003-006278_RV_19	रज्यते अनेनेति रागः रागद्रव्यम् लाक्षादि
sp003-006279_RV_19	रागस्य परिपाटलः अङ्गगुणः
sp003-006280_RV_19	गुणे शुक्लादयः पुंसि इत्यमरः
sp003-006281_RV_19	धौतः रागपरिपाटलः येषाम् ते तथोक्ताः अधराः येषाम् तैः
sp003-006282_RV_19	निवृत्तसाङ्क्रमिकरागैः इत्यर्थः
sp003-006283_RV_19	अत एव अर्पितप्रकृतकान्तिभिः
sp003-006284_RV_19	अभिव्यञ्जितस्वाभाविकरागैः इत्यर्थः
sp003-006285_RV_19	एवम्भूतैः मुखैः तम् अग्निवर्णम् अधिकम् व्यलोभयन् प्रलोभितवत्यः
sp003-006286_RV_19	घ्राणेति
sp003-006287_RV_19	प्रियासखः सः अग्निवर्णः घ्राणकान्तेन घ्राणतर्पणेन मधुगन्धेन कर्षिणीः मनोहारिणीः
sp003-006288_RV_19	रच्यन्त इति रचनाः
sp003-006289_RV_19	पानभूमयः एव रचनाः
sp003-006290_RV_19	रचिताः पानभूमयः इत्यर्थः
sp003-006291_RV_19	वासितासखः करिणीसहचरः
sp003-006292_RV_19	वासिता स्त्रीकरिण्योश्च इत्यमरः
sp003-006293_RV_19	द्विपः पुष्पिताः कमलिनीरिव अभ्यपद्यत अभिगतः
sp003-006294_RV_19	सेति
sp003-006295_RV_19	अङ्गनाः रहः रहसि सातिरेकस्य सातिशयस्य मदस्य कारणम् तेन अग्निवर्णेन दत्तम् मुखासवम् अभिलेषुः
sp003-006296_RV_19	वकुलेन तुल्यदोहदः तुल्याभिशवः
sp003-006297_RV_19	अथ दोहदम्
sp003-006298_RV_19	इच्छाकाङ्क्षास्पृहेहातृट् इत्यमरः
sp003-006299_RV_19	वकुलद्रुमस्य अङ्गनामदार्थित्वात् तुल्याभिलाषत्वम्
sp003-006300_RV_19	सोऽपि ताभिः अङ्गनाभिः उपहृतम् दत्तम् मुखासवम् अपिबत्
sp003-006301_RV_19	अङ्केति
sp003-006302_RV_19	अङ्कपरिवर्तनोचिते उत्सङ्गविहारार्हे उभे तस्य अग्निवर्णस्य अङ्कम् अशून्यताम् पूर्णताम् निन्यतुः
sp003-006303_RV_19	के उभे
sp003-006304_RV_19	हृदयङ्गमस्वना मनोहरध्वनिः वल्लकी वीणा च
sp003-006305_RV_19	वल्गुवाक् मधुरभाषिणी वामलोचना कामिन्यपि च
sp003-006306_RV_19	हृदयम् गच्छतीति हृदयङ्गमः
sp003-006307_RV_19	खच्प्रकरणे गमेः सुपि उपसङ्ख्यानात् खच्प्रत्ययः
sp003-006308_RV_19	अङ्काधिरोपितयोः वीणावामाक्ष्योः वाद्यगीताभ्याम् आरंस्त इत्यर्थः
sp003-006309_RV_19	स इति
sp003-006310_RV_19	कृती कुशलः स्वयम् प्रहतपुष्करः वादितवाद्यमुखः लोलानि माल्यानि वलयानि च
sp003-006311_RV_19	यस्य सः तथोक्तः मनः हरन् नर्तकीनामिति शेषः
sp003-006312_RV_19	सः अग्निवर्णः अभिनयातिलङ्घिनीः
sp003-006313_RV_19	अभिनयेषु स्खलन्तीः इत्यर्थः
sp003-006314_RV_19	नर्तकीः विलासिनीः
sp003-006315_RV_19	शिल्पिनि ष्वुन् इति ष्वुन्प्रत्ययः
sp003-006316_RV_19	षिद्गौरादिभ्यश्च इति ङीष्
sp003-006317_RV_19	नर्तकीलासिके समे इत्यमरः
sp003-006318_RV_19	गुरुषु नाट्याचार्येषु पार्श्ववर्तिषु समीपस्थेषु सत्स्वेव अलज्जयत् लज्जाम् अगमयत्
sp003-006319_RV_19	चार्विति
sp003-006320_RV_19	किञ्च चारु सुन्दरम् नृत्यविगमे लास्यावसाने पीरश्रमात् नर्तनप्रयासात् स्वेदेन भिन्नतिलकम्
sp003-006321_RV_19	विशीर्णतिलकम् तन्मुखम् नर्तकीमुखम् प्रेम्णा दत्तवदनानिलः प्रवर्तितमुखमारुतः पिबन्
sp003-006322_RV_19	अमराणाम् अलकायाश्च ईश्वरौ इन्द्रकुबेरौ अत्यजीवत् अतिक्रम्य अजीवत्
sp003-006323_RV_19	ततोऽपि उत्कृष्टजीवितः आसीत् इत्यर्थः
sp003-006324_RV_19	इन्द्रादेरपि दुर्लभम् ईदृशम् सौभाग्यम् इति भावः
sp003-006325_RV_19	तस्येति
sp003-006326_RV_19	उपसृत्य अन्यत्र गत्वा नवेषु नूतनेषु काम्यवस्तुषु शब्दादिषु इन्द्रियार्थेषु सङ्गिनः
sp003-006327_RV_19	आसक्तिमतः सतः तस्य सावरणाः प्रच्छन्नाः दृष्टाः प्रकाशाश्च सन्धयः साधनानि येषु ते समागमाः
sp003-006328_RV_19	सङ्गमाः वल्लभाभिः प्रेयसीभिः सामिभुक्तविषयाः अर्धभुक्तेन्द्रियार्थाः चक्रिरे
sp003-006329_RV_19	यथेष्टम् भुक्तश्चेत्तर्हि अयम् निःस्पृहः सन् अस्मत्समीपम् न आयास्यतीति भावः
sp003-006330_RV_19	अत्र गोनर्दीयः सन्धिर्द्विविधः
sp003-006331_RV_19	सावरणः प्रकाशश्च
sp003-006332_RV_19	सावरणः भिक्षुक्यादिना
sp003-006333_RV_19	प्रकाशः स्वयम् उपेत्य केनापि इति
sp003-006334_RV_19	इतः स्वयम् उपसृत्य विशेषार्थम् तत्र स्थितः अनुपजापम् स्वयम् सन्धेयः इति वात्स्यायनः
sp003-006335_RV_19	अन्यत्र गतम् कथञ्चित्सन्धाय पुनः उपगमाय अर्धोपभोगेन अनिवृत्ततृष्णम् चक्रुः इत्यर्थः
sp003-006336_RV_19	अङ्गुलीति
sp003-006337_RV_19	सः अग्निवर्णः प्रणयिनीः प्रेयसीः वञ्चयन् अन्यत्र गच्छन् अङ्गुल्यः किसलयानि तेषाम् अग्राणि
sp003-006338_RV_19	तैः तर्जनम् भर्त्सनम् भ्रूविभङ्गेन भ्रूभेदेन कुटिलम् वक्रम् वीक्षितम् वीक्षणम् च असकृत् मेखलाभिः बन्धनम् च अवाप
sp003-006339_RV_19	अपराधिनः दण्ड्याः इति भावः
sp003-006340_RV_19	तेनेति
sp003-006341_RV_19	सुरतस्य वारः वासरः तस्य रात्रिषु दूतीनाम् विदितम् यथा तथा पृष्ठतः प्रियजनस्य
sp003-006342_RV_19	पश्चाद्भागे निषेदुषा तेन अग्निवर्णेन विप्रलम्भपरिशङ्किनः विरहशङ्किनः
sp003-006343_RV_19	प्रियश्च असौ जनश्च प्रियजनः
sp003-006344_RV_19	तस्य कातरम् वचः प्रियानयनेन माम् पाहि इत्येवमादि दीनवचनम् शुश्रुवे
sp003-006345_RV_19	लौल्यमिति
sp003-006346_RV_19	गृहिणीपरिग्रहात् राज्ञीभिः समागमाद्धेतोः नर्तकीषु वेश्यासु
sp003-006347_RV_19	असुलाभासु दुर्लभासु सतीषु लौल्यम् औत्सुक्यम् एत्य प्राप्य
sp003-006348_RV_19	अङ्गुल्योः क्षरणेन स्वेदनेन सन्नवर्तिकः विगलितशलाकः
sp003-006349_RV_19	सः अग्निवर्णः तासाम् नर्तकीनाम् वपुः तद्वपुः अलिखन् कथञ्चित् वर्तते स्म अवर्तत
sp003-006350_RV_19	प्रेमेति
sp003-006351_RV_19	प्रेम्णा स्वविषयेण प्रियस्य अनुरागेण हेतुना गर्विते विपक्षे सपत्नजने
sp003-006352_RV_19	मत्सरात् वैरात् आयतात् प्रवृद्धात् मदनाच्च हेतोः देव्यः राज्ञः उज्झितरुषः त्यक्तरोषाः सत्यः
sp003-006353_RV_19	तम् महीक्षितम् उत्सवविधिच्छलेन महोत्सवकर्मव्याजेन
sp003-006354_RV_19	कृतः अर्थः प्रयोजनम् येन सः कृतार्थः तस्य भावः तत्ताम् निन्युः
sp003-006355_RV_19	मदनमहोत्सवव्याजात् नीतेन तेन समनोरथम् कारयामासुः इत्यर्थः
sp003-006356_RV_19	प्रातरिति
sp003-006357_RV_19	सः अग्निवर्णः प्रातः एत्य आगत्य परिभोगशोभिना दर्शनेन हेतुना
sp003-006358_RV_19	दृशेः ण्यन्तात् ल्युट्
sp003-006359_RV_19	कृताः खण्डनव्यथाः यासाम् ताः तथोक्ताः
sp003-006360_RV_19	खण्डिताः इत्यर्थः
sp003-006361_RV_19	तदुक्तम् ज्ञातेऽन्यासङ्गविकृते खण्डितेर्ष्याकषायिता इति
sp003-006362_RV_19	प्रणयिनीः प्राञ्जलिः प्रसादयन् तथापि प्रणयमन्थरः प्रणयेन नर्तकीगतेन मन्थरः अलसः
sp003-006363_RV_19	तत्र शिथिलप्रयत्नः सन् इत्यर्थः
sp003-006364_RV_19	पुनः अदुनोत् पर्यतापयत्
sp003-006365_RV_19	स्वप्नेति
sp003-006366_RV_19	स्वप्ने कीर्तितः विपक्षः सपत्नजनः येन तम्
sp003-006367_RV_19	तम् अग्निवर्णम्
sp003-006368_RV_19	अवदन्त्यः एव
sp003-006369_RV_19	त्वया गोत्रस्खलनम् कृतम् इति अनुपालम्भमानाः एव
sp003-006370_RV_19	अङ्गनाः स्त्रियः प्रच्छदस्य आस्तरणपटस्य अन्ते मध्ये गलिताः अश्रुबिन्दवः येषु तैः
sp003-006371_RV_19	क्रोधेन भिन्नानि भग्नानि वलयानि येषु तैः विवर्तनैः पराग्विलम्बनैः प्रत्यभैत्सुः प्रतिचक्रुः
sp003-006372_RV_19	तिरश्चक्रुः इत्यर्थः
sp003-006373_RV_19	क्लृप्तेति
sp003-006374_RV_19	सः अग्निवर्णः दूतिभिः कृतमार्गदर्शनः सन्
sp003-006375_RV_19	क्लृप्तपुष्पशयनान् लतागृहान् एत्य अवरोधात् अन्तःपुरजनात् भयेन यः वेपथुः
sp003-006376_RV_19	कम्पः तदुत्तरम् तत्प्रधानम् यथा तथा परिजनाङ्गनारतम् दासीरतम् अन्वभूत्
sp003-006377_RV_19	परिजनश्च असौ अङ्गना चेति विग्रहः
sp003-006378_RV_19	अत्र ङीबन्तस्यापि दूतीशब्दस्य छन्दोभङ्गभयात् ह्रस्वत्वम् कृतम्
sp003-006379_RV_19	अपि माषम् मषम् कुर्यात् छन्दोभङ्गम् त्यजेत् गिराम् इत्युपदेशात्
sp003-006380_RV_19	नामेति
sp003-006381_RV_19	मया ते वल्लभजनस्य प्रियजनस्य नाम प्राप्य
sp003-006382_RV_19	तन्नाम्ना आह्वानम् लब्ध्वा तस्य त्वद्वाल्लभजनस्य यद्भाग्यम्
sp003-006383_RV_19	तत्परिहासकारणमिति शेषः
sp003-006384_RV_19	तदपि काङ्क्षते
sp003-006385_RV_19	ननु बत मम मनः लोलुपम् गृध्नु
sp003-006386_RV_19	इति अनेन प्रकारेण अङ्हनाः गोत्रे नाम्नि विस्खलितम् स्खलितवन्तम् तम् अग्निवर्णम् ऊचुः
sp003-006387_RV_19	गोत्रम् नाम्नि कुलेऽचले इति यादवः
sp003-006388_RV_19	तन्नामलाभे सति तद्भाग्यमपि काङ्क्षिणः मम
sp003-006389_RV_19	अहो तृष्णेति सोल्लुण्ठम् उपालम्भन्त इत्यर्थः
sp003-006390_RV_19	चूर्णेति
sp003-006391_RV_19	चूर्णैः बभ्रु चूर्णैः व्यानतकरणैः अधोमुखावस्थितायाः स्त्रियाः
sp003-006392_RV_19	श्चिकुरगलितैः कुङ्कुमादिभिः बभ्रु पिङ्गलम्
sp003-006393_RV_19	बभ्रु स्यात्पिङ्गले त्रिषु इत्यमरः
sp003-006394_RV_19	लुलितस्रगाकुलम् करिपदाख्यबन्धे स्त्रियाः भूमिगतमस्तकतया पतिताभिः लुलितस्रग्भिः आकुलम्
sp003-006395_RV_19	छिन्नमेखलम् हरिविक्रमकरणैः स्त्रियाः उच्छ्रितैकचरणत्वात् गलितमेखलम्
sp003-006396_RV_19	अलक्तकाङ्क्षितम् धैनुकबन्धे अलक्तकाङ्कितम् धैनुकबन्धे भूतलनिहितकान्ताचरणत्वात् लाक्षारागरूषितम् शयनम् कर्तृ
sp003-006397_RV_19	उत्थितस्य
sp003-006398_RV_19	शयनादिति भावः
sp003-006399_RV_19	विलातिनः तस्य अग्निवर्णस्य विभ्रमरतानि लीलारतानि
sp003-006400_RV_19	सुरतबन्धविशेषान् इत्यर्थः
sp003-006401_RV_19	अपावृणोत् स्फुटीचकार
sp003-006402_RV_19	व्यानतादीनाम् लक्षणम् रतिरहस्ये व्यानतम् रतमिदम् प्रिया यदि स्यात् अधोमुखचतुष्पदाकृतिः
sp003-006403_RV_19	तत्कटिम् समधिरुह्य वल्लभः स्यात् वृषादिपशुसंस्थितस्थितिः
sp003-006404_RV_19	भूगतस्तनभुजास्यमस्तकाम् उन्नतोस्फिचमधोमुखीम् स्त्रियम्
sp003-006405_RV_19	क्रामति स्वकरकृष्टमेहने वल्लभे करिपदम् तदुच्यते
sp003-006406_RV_19	योषिदेकचरणे समुत्थिते जायते हि हरिविक्रमाह्वयः
sp003-006407_RV_19	न्यस्तहस्तयुगला निजे पदे योषिदेति कटिरूढवल्लभा
sp003-006408_RV_19	अग्रतो यदि शनैरधोमुखी धैनुकम् वृषवदुन्नुते प्रिये
sp003-006409_RV_19	इति
sp003-006410_RV_19	स इति
sp003-006411_RV_19	सः अग्निवर्णः स्वयमेव योषिताम् चरणयोः रागम् लाक्षारसम् आदत्ते अर्पयामास
sp003-006412_RV_19	किञ्च
sp003-006413_RV_19	श्लथांशुकैः प्रियाङ्गस्पर्शात् इति भावः
sp003-006414_RV_19	नितम्बिभिः नितम्बवद्भिः मेखलागुणपदैः जघन्यैः
sp003-006415_RV_19	पश्चान्नितम्बः स्त्रीकट्याः क्लीबे तु जघनम् पुरः इत्यमरः
sp003-006416_RV_19	लोभ्यमाननयनः आकृष्यमाणदृष्टिः सन्
sp003-006417_RV_19	तथा समाहितः अवहितः नादधे यथा सम्यक् रागरचना स्यादिति भावः
sp003-006418_RV_19	चुम्बन इति
sp003-006419_RV_19	चुम्बने प्रवृत्ते सति विपरिवर्तिताधरम् परिहृतोष्ठम्
sp003-006420_RV_19	रशनायाः विघट्टने ग्रन्थिविस्रंसने प्रसक्ते सति हस्तम् रुणद्धि वारयतीति हस्तरोधि
sp003-006421_RV_19	इत्थम् सर्वतः सर्वत्र विघ्नितेच्छम् प्रतिहतमनोरथम् अपि
sp003-006422_RV_19	वधूनाम् रतम् सुरतम् तस्य अग्निवर्णस्य मन्मथेन्धनम् कामोद्दीपकम् अभूत्
sp003-006423_RV_19	दर्पणेष्विति
sp003-006424_RV_19	सः अग्निवर्णः दर्पणेषु परिभोगदर्शिनीः सम्भोगचिह्नानि पदयन्तीः वधूः नर्मपूर्वम्
sp003-006425_RV_19	परिहासपूर्वम् अनुपृष्ठम् तासाम् पृष्टभागे संस्थितः सन्
sp003-006426_RV_19	स्मितेन मनोज्ञया छायया दर्पणगतेन स्वप्रतिबिम्बेन ह्रीनिमीलितमुखीः लज्जावनतमुखीः चकार
sp003-006427_RV_19	तम् आगतम् दृष्ट्वा लज्जिताः इत्यर्थः
sp003-006428_RV_19	कण्ठेति
sp003-006429_RV_19	प्रियाः शयनादुत्थितम् तम् अग्निवर्णम् कण्ठसक्तम् कण्ठार्पितम् मृदु बाहुबन्धनम् यस्मिन् तत्
sp003-006430_RV_19	अग्रपादयोः स्वकीययोः न्यस्ते पादतले यस्मिन् तत्
sp003-006431_RV_19	निशात्यये विसर्गः विसृज्य गमनम् तत्र यच्चुम्बनम् तत् प्रार्थयन्त
sp003-006432_RV_19	दुह्याच् इत्यादिना द्विकर्मकत्वम्
sp003-006433_RV_19	अत्र गोनर्दीयः रतावसाने यदि चुम्बनादि प्रयुज्य यायान्मदनोऽस्य वासः इति
sp003-006434_RV_19	युवा सः अग्निवर्णः अतिशक्रम् यथा तथा शोभमानम् अतिशक्रशोभिनम् दर्पणतलस्थम् दर्पणसङ्क्रान्तम् आत्मनः राजवेषम्
sp003-006435_RV_19	प्रेक्ष्य तथा न पिप्रिये न तुतोष यथा व्यक्तलक्ष्म प्रकटचिह्नम् परिभोगमण्डनम् प्रेक्ष्य पिप्रिये
sp003-006436_RV_19	मित्रेति
sp003-006437_RV_19	मित्रकृत्यम् सुहृत्कार्यम् अपदिश्य व्याजीकृत्य पार्श्वतः प्रस्थितम् अन्यतः गन्तुम् उद्युक्तम्
sp003-006438_RV_19	अनवस्थितम् अवस्थातुमक्षमम् तम् अग्निवर्णम् प्रियाः हे शठ हे गूढविप्रियकारिन्
sp003-006439_RV_19	गूढविप्रियकृच्छठः इति दशरूपके
sp003-006440_RV_19	तव पलायनस्य छलानि अञ्जसा तत्त्वतः
sp003-006441_RV_19	तत्त्वे त्वद्धाञ्जसा द्वयम् इत्यमरः
sp003-006442_RV_19	विद्मः जानीमः
sp003-006443_RV_19	विदो लटो वा इति वैकल्पिकः मादेशः
sp003-006444_RV_19	इति उक्त्वा इति शेषः
sp003-006445_RV_19	कचग्रहैः केशाकर्षणैः रुरुधुः
sp003-006446_RV_19	अत्र गोनर्दीयः ऋतुस्नाताभिगमने मित्रकार्ये तथापदि
sp003-006447_RV_19	त्रिष्वेतेषु प्रियतमः क्षन्तव्यो वारगम्यया
sp003-006448_RV_19	इति
sp003-006449_RV_19	विरक्तलक्षणप्रस्तावे वात्स्यायनः मित्रकृत्यम् चापदिश्य मित्रकृत्यम् च अपदिश्य अन्यत्र शेते इति
sp003-006450_RV_19	तस्येति
sp003-006451_RV_19	निर्दयर निर्दयरतिश्रमेण अलसाः निश्चेष्टाः योषितः कण्ठसूत्रम् आलिङ्गनविशेषम् अपदिश्य व्याजीकृत्य
sp003-006452_RV_19	पीवरस्तनाभ्याम् विलप्तचन्दनम् प्रमृष्टाङ्गरागम् तस्य अग्निवर्णस्य बृहत् भुजान्तरम् अध्यशेरत वक्षःस्थले शेरते स्म
sp003-006453_RV_19	कण्ठसूत्रलक्षणम् तु यत्कुर्वते वक्षसि वल्लभस्य स्तनाभिघातम् निबिडोपगूहात्
sp003-006454_RV_19	परिश्रमार्थम् शनकैर्विदग्धाः तत्कण्ठसूत्रम् प्रवदन्ति सन्तः
sp003-006455_RV_19	इदमेव रतिरहस्ये स्तनालिङ्गनमित्युक्तम्
sp003-006456_RV_19	तथा च उरसि कमितुरुच्चैरादिशन्ती वराङ्गी स्तनयुगमुपधत्ते यत्स्तनालिङ्गनम् तत् इति
sp003-006457_RV_19	सङ्गमायेति
sp003-006458_RV_19	सङ्गमाय सुरतार्थम् निशि गूढम् अज्ञातम् चरति इष्टगृहम् प्रति गच्छतीति गूढचारी
sp003-006459_RV_19	तम् चारदूतिकथितम्
sp003-006460_RV_19	चरन्तीति चाराः गूढचारिण्यः
sp003-006461_RV_19	ज्वलितिकसन्तेभ्यो णः इति णप्रत्ययः
sp003-006462_RV_19	चाराश्च ताः दूत्यश्च चारदूत्यः
sp003-006463_RV_19	ताभिः कथितम् निवेदितम् तम् अग्निवर्णम् अङ्गनाः पुरः अग्रे गताः
sp003-006464_RV_19	अवरुद्धमार्गाः सत्यः इत्यर्थः
sp003-006465_RV_19	हे कामुक तमसा वृतः गूढः सन् कुतः वञ्चयिष्यसीति उपालभ्य इति शेषः
sp003-006466_RV_19	चकृषुः
sp003-006467_RV_19	स्ववासम् निन्युः इत्यर्थः
sp003-006468_RV_19	योषितामिति
sp003-006469_RV_19	उडुपतेः इन्दोः अर्चिषाम् भासाम् इव
sp003-006470_RV_19	ज्वाला भासो नपुंस्यर्चिः इत्यमरः
sp003-006471_RV_19	योषिताम् स्पर्शनिर्वृतिम् स्पर्शसुखम् अवाप्नुवन्
sp003-006472_RV_19	किञ्च
sp003-006473_RV_19	रात्रिषु जागरपरः दिवा दिवसेषु शेते स्वपितीति दिवाशयः
sp003-006474_RV_19	अधिकरणे शेतेः इत्यच्प्रत्ययः
sp003-006475_RV_19	असौ अग्निवर्णः कुमुदाकरस्य उपमाम् साम्यम् आरुरोह प्राप
sp003-006476_RV_19	वेणुनेति
sp003-006477_RV_19	दशनैः पीडिताधराः दष्टोष्टाः
sp003-006478_RV_19	दन्तपदैः नखपदैः नखक्षतैः अङ्कितोरवः चिह्नितोत्सङ्गाः
sp003-006479_RV_19	व्रणिताधरोतत्
sp003-006480_RV_19	व्रणिताधरोधत्वात् अक्षमाः इत्यर्थः
sp003-006481_RV_19	तथापि वेणुना वीणया च इत्युभयेन
sp003-006482_RV_19	अधरोरुपीडाकारिणा इत्यर्थः
sp003-006483_RV_19	वेजिताः पीडिताः शिल्पम् वेणुवीणावाद्यादिकम् कुर्वन्तीति शिल्पकार्यः गायिकाः
sp003-006484_RV_19	कर्मण्यण् इत्यण्
sp003-006485_RV_19	टिड्ढाणञ् इत्यादिना ङीप्
sp003-006486_RV_19	तम् विजिह्मनयनाः कुटिलदृष्टयः सत्यः
sp003-006487_RV_19	स्वम् चेष्टिन्तम् जानन्नपि वृथा नः पीडयतीति साभिप्रायम् पश्यन्त्यः इत्यर्थः
sp003-006488_RV_19	व्यलोभयन्
sp003-006489_RV_19	तधाविधालोकनमपि तस्य आकर्षकमेव अभूत् इति भावः
sp003-006490_RV_19	अङ्गेति
sp003-006491_RV_19	अङ्गम् हस्तादि
sp003-006492_RV_19	सत्त्वम् अन्तःकरणम्
sp003-006493_RV_19	वचनम् गेयम् च आश्रयः कारणम् यस्य तत् अङ्गसत्त्ववचनाश्रयम्
sp003-006494_RV_19	आङ्गिकसात्विकवाचिकरूपेण त्रिविधम् इत्यर्थः
sp003-006495_RV_19	यथाह भरतः सामान्याभिनयो नाम ज्ञेयो वागङ्गसत्त्वजः इति
sp003-006496_RV_19	नृत्यम् अभिनयम् मिथः रहसि स्त्रीषु नर्तकीषु उपधाय निधाय दर्शयन्
sp003-006497_RV_19	सः मित्रसन्निधौ सहचरसमक्षम् प्रयोगे अभिनये निपुणैः कृतिभिः
sp003-006498_RV_19	प्रयोक्तृभिः अभिनयार्थप्रकाशकैः नाट्याचार्यैः सह सञ्जघर्ष सङ्घर्षम् कृतवान्
sp003-006499_RV_19	सङ्घर्षः पराभिभवेच्छा
sp003-006500_RV_19	इतः प्रभृति तस्य कृत्रिमाद्रिषु तत्तत् ऋतूचितविहारप्रकारम् आह
sp003-006501_RV_19	अंसेति
sp003-006502_RV_19	प्रावृषि अंसलम्बिन्यः कुटजानाम् अर्जुनानाम् ककुभानाम् च स्रजः यस्य तस्य
sp003-006503_RV_19	नीपानाम् कदम्बकुसुमानाम् रजसा अङ्गरागिणः अङ्गरागवतः तस्य अग्निवर्णस्य
sp003-006504_RV_19	प्रमदबर्हिणे
sp003-006505_RV_19	प्रमदबर्हिणेषु मत्तमयूरेषु कृत्रिमाद्रिषु विहारः एव विभ्रमः विलासः अभूत् अभवत्
sp003-006506_RV_19	विग्रहादिति
sp003-006507_RV_19	प्रावृषि इत्यनुषज्यते
sp003-006508_RV_19	सः अग्निवर्णः विग्रहात् प्रणयकलहात् शयने पराङ्मुखीः अबलाः अपनेतुम् न तत्वरे न त्वरितवान्
sp003-006509_RV_19	किन्तु घनशब्देन घनगर्जितेन विक्लवाः चकिताः अत एव विवृत्य
sp003-006510_RV_19	स्वयमेव अभिमुखीभूय भुजान्तरम् विशतीः प्रविशन्तीः
sp003-006511_RV_19	आच्छीनद्योर्नुम् इति नुम्विकल्पः
sp003-006512_RV_19	ताः अबलाः आचकाङ्क्ष
sp003-006513_RV_19	स्वयङ्ग्रहादेव साम्मुख्यम् ऐच्छत् इत्यर्थः
sp003-006514_RV_19	कार्तिकीष्विति
sp003-006515_RV_19	कार्
sp003-006516_RV_19	कार्तिकस्य इमाः कार्तिक्यः
sp003-006517_RV_19	तस्येदम् इत्यण्
sp003-006518_RV_19	तासु यामिनीषु निशासु
sp003-006519_RV_19	शरद्रात्रिषु इत्यर्थः
sp003-006520_RV_19	सवितानानि उपरिवस्त्रावृतानि हर्म्याणि भजतीति सवितानहर्म्यभाक्
sp003-006521_RV_19	भजेः ण्विप्रत्ययः
sp003-006522_RV_19	हिमवारणार्थम् सवितानमुक्तम्
sp003-006523_RV_19	ललिताङ्गनासखः सः अग्निवर्णः सुरतश्रमापहाम् मेघमुक्ता च सा विशदा च ताम्
sp003-006524_RV_19	बहुलग्रहणात् सविशेषणसमासः
sp003-006525_RV_19	चन्द्रिकाम् अन्वभुङ्क्त
sp003-006526_RV_19	सैकतमिति
sp003-006527_RV_19	किञ्च
sp003-006528_RV_19	हंसाः एव मेखलाः यस्य तत् सैकतम् सैकतम् पुलिनम् श्रोणिबिम्बमिव
sp003-006529_RV_19	विवृण्वतीम्
sp003-006530_RV_19	अत एव स्वप्रियाविलसितानि अनुकरोतीति तद्विधाम् सरयूम्
sp003-006531_RV_19	सौधस्य जालानि गवाक्षाः तानि एव विवराणि तैः व्यलोकयत्
sp003-006532_RV_19	मर्मरैरिति
sp003-006533_RV_19	मर्मरैः संस्कारविशेषात् शब्दायमानैः
sp003-006534_RV_19	अथ मर्मरः
sp003-006535_RV_19	स्वनिते वस्त्रपर्णानाम् इत्यमरः
sp003-006536_RV_19	अगुरुधूपगन्धिभिः व्यक्तहेमरशनैः लौल्यात् लक्ष्यमाणकनकमेखलागुणैः हैमनैः हेमन्ते भवैः
sp003-006537_RV_19	सर्वत्राण्च तलोपश्च इति हेमन्तशब्दात् अण्प्रत्ययः तलोपश्च
sp003-006538_RV_19	निवसनैः अंशुकैः सुमध्यामाः स्त्रियः एकतः नितम्बैकदेशे
sp003-006539_RV_19	आग्रथनमोक्षयोः नीवीबन्धविस्रंसनयोः लोलुपम् आसक्तम् तम् जह्रुः आचकृषुः
sp003-006540_RV_19	अर्पितेति
sp003-006541_RV_19	निवाताः वातरहिताः कुक्षयः अभ्यन्तराणि येषाम् तेषु गर्भवेश्मसु गृहान्तर्गृहेषु अर्पिताः
sp003-006542_RV_19	दत्ताः स्तिमिताः निवातत्वात् निश्चलाः दीपाः एव दृष्टयः याभिः ताः
sp003-006543_RV_19	अत्र अनिमिषदृष्टित्वम् च गम्यते
sp003-006544_RV_19	सर्वसुरतान्तरक्षमाः तापस्वेदापनोदनत्वात् दीर्घकालत्वाच्च सर्वेषाम् सुरतान्तराणाम् सुरतभेदानाम् क्षमाः क्रियार्हाः
sp003-006545_RV_19	शिशिररात्रयः तस्य अग्निवर्णस्य साक्षिताम् ययुः
sp003-006546_RV_19	विविक्तकालदेशत्वात् यथेच्छम् विजहार इत्यर्थः
sp003-006547_RV_19	दक्षिणेनेति
sp003-006548_RV_19	अङ्गनाः दक्षिणेन पवनेन मलयानिलेन सम्भृतम् जनितम् सपल्लवम् चूतकुसुमम् प्रेक्ष्य अवधूतविग्रहाः
sp003-006549_RV_19	त्यक्तविरोधाः सत्यः दुरुत्सहवियोगम् दुःसहविरहम् तम् अन्वनैषुः
sp003-006550_RV_19	तद्विरहम् असहमानाः स्वयमेव अनुनीतवत्यः इत्यर्थः
sp003-006551_RV_19	ता इति
sp003-006552_RV_19	ताः अङ्गनाः स्वम् अङ्कम् स्वकीयम् उत्सङ्गम् अधिरोप्य परिजनेन अपविद्धया सम्प्रेषितया
sp003-006553_RV_19	दोलया मुक्तरज्जु त्यक्तदोलासूत्रम् यथा तथा प्रेङ्खयन् चालयन् भयात् छलात्
sp003-006554_RV_19	पतनभयमिषात् बाहुभिः अङ्गनाभुजैः निबिडम् कण्ठबन्धनम् अवाप प्राप
sp003-006555_RV_19	स्वयङ्ग्रहाश्लेषमुखम् अन्वभूत् इत्यर्थः
sp003-006556_RV_19	कमिति
sp003-006557_RV_19	प्रियाः पयोधरेषु स्तनेषु निषिक्तम् उक्षितम् चन्दनम् येषु तैः
sp003-006558_RV_19	मौक्तिकैः ग्रथितानि प्रोतानि चारुभूषणानि येषु तैः
sp003-006559_RV_19	मुक्ताप्रायाभरणैः इत्यर्थः
sp003-006560_RV_19	श्रोणिलम्बिन्यः मणिमेखलाः मरकतादिमणियुक्तकटिसूत्राणि येषु तादृशैः ग्रीष्मवेषवीधिभिः उष्णकालोचितनेपथ्यविधानैः
sp003-006561_RV_19	शीतलोपायैः इत्यर्थः
sp003-006562_RV_19	तम् अग्निवर्णम् सिषेविरे
sp003-006563_RV_19	यदिति
sp003-006564_RV_19	सः अग्निवर्णः लग्नः सहकारः चूतपल्लवः यस्मिन् तम् रक्तपाटलस्य पाटलकुसुमस्य
sp003-006565_RV_19	समागमः यस्य तम् आसवम् मद्यम् पपौ
sp003-006566_RV_19	इति यत् तेन आसवपानेन मधुनिर्गमात् वसन्तापगमात्
sp003-006567_RV_19	कृशः मन्दवीर्यः तस्य चित्तयोनिः कामः पुनः नवः प्रबलः अभवत्
sp003-006568_RV_19	एवमिति
sp003-006569_RV_19	एवम् अनङ्गवाहितः कामप्रेरितः अन्यकार्यविमुखः सः पार्थिवः इन्द्रियाणाम् सुखानि
sp003-006570_RV_19	सुखकराणि शब्दादीनि निर्विशन् अनुभवन् आत्मनः लक्षणैः कुटजस्रग्धारणादिचिह्नैः निवेदितान्
sp003-006571_RV_19	अयम् ऋतुः इदानीम् वर्तते इति ज्ञापितान्
sp003-006572_RV_19	ऋतून् वर्षादीन् अत्यवाहयत् अगमयत्
sp003-006573_RV_19	तमिति
sp003-006574_RV_19	प्रमत्तम् प्रमत्तम् व्यसनासक्तमपि तम् नृपम् प्रभावतः अन्यपार्थिवाः
sp003-006575_RV_19	आक्रमितुम् अभिभवितुम् न शेकुः न शक्ताः
sp003-006576_RV_19	रतिरागसम्भवः आमयः व्याधिस्तु
sp003-006577_RV_19	क्षयरोगः इत्यर्थः
sp003-006578_RV_19	दक्षस्य दक्षप्रजापतेः शापः चन्द्रमिव
sp003-006579_RV_19	अक्षिणोत् अकर्शयत्
sp003-006580_RV_19	शापोऽपि रतिरागसम्भवः इति
sp003-006581_RV_19	अत्र दक्षः किल अन्याः स्वकन्याः उपेक्ष्य रोहिण्यामेव रममाणम् राजानम् सोमम् शशाप
sp003-006582_RV_19	स शापश्च अद्यापि क्षयरूपेण तम् क्षिणोतीति उपाख्यायते
sp003-006583_RV_19	दृष्टेति
sp003-006584_RV_19	भिषजाम् वैद्यानाम् अनाश्रवः वचसि न स्थितः
sp003-006585_RV_19	वचने स्थित आश्रवः इत्यमरः
sp003-006586_RV_19	अविधेयः इत्यर्थः
sp003-006587_RV_19	सः दृष्टदोषमपि
sp003-006588_RV_19	रोगजननादिति शेषः
sp003-006589_RV_19	तत्सङ्गस्य वस्तु सङ्गवस्तु स्त्रीमद्यादिकम् सङ्गजनकम् वस्तु नात्यजत्
sp003-006590_RV_19	तथाहि
sp003-006591_RV_19	इन्द्रियगणः स्वादुभिः विषयैः हृतस्तु हृतश्चेत् ततः तेभ्यः विषयेभ्यः दुःखम् कृच्छ्रेण निवार्यते
sp003-006592_RV_19	यदि वार्येतेति शेषः
sp003-006593_RV_19	दुस्त्यजाः खलु विषयाः इत्यर्थः
sp003-006594_RV_19	तस्येति
sp003-006595_RV_19	तस्य राज्ञः पाण्डुवदना
sp003-006596_RV_19	अल्पभूषणा परिमिताभरणा सावलम्बम् दासादिहस्तावलम्बसहितम् गमनम् यस्या सा सावलम्बगमना
sp003-006597_RV_19	मुदुस्वना हीनस्वरा
sp003-006598_RV_19	राज्ञः सोमस्य यक्ष्मा राजयक्ष्मा क्षयरोगः तेन या परिहानिः क्षीणावस्था सा
sp003-006599_RV_19	कामयते कामयते विषयान् इच्छति कामयानः
sp003-006600_RV_19	कामयमानः
sp003-006601_RV_19	कमेर्णिङन्तात् शानच्
sp003-006602_RV_19	अनित्यमागमशासनम् इति मुमागमाभावः
sp003-006603_RV_19	एतदेव अभिप्रेत्य उक्तम् वामनेनापि कामयानशब्दः सिद्धः अनादिश्च इति
sp003-006604_RV_19	तस्य समवस्थया
sp003-006605_RV_19	कामुकावस्थया तुलाम् साम्यम् आययौ प्राप
sp003-006606_RV_19	कालकृतः विशेषः अवस्था
sp003-006607_RV_19	विशेषः कालिकोवस्था इत्यमरः
sp003-006608_RV_19	व्योमेति
sp003-006609_RV_19	राज्ञि क्षयातुरे सति तत्कुलम् रघुकुलम् पश्चिमकलायाम् स्थितः
sp003-006610_RV_19	इन्दुः यस्मिन् तत् कलावशिष्टेन्दु व्योम वा व्योमेव
sp003-006611_RV_19	वाशब्दः इवार्थे
sp003-006612_RV_19	यथाह दण्डी इववत् वा यथाशब्दौ इति
sp003-006613_RV_19	पङ्कशेषम् घर्मपल्वलम् इव
sp003-006614_RV_19	वामनार्चिः अल्पशिखम् दीपभाजनम् दीपपात्रम् इव अभूत्
sp003-006615_RV_19	बाढमिति
sp003-006616_RV_19	बाढम् सत्यम् एषः पार्थिवः दिवसेषु पुत्रजन्मने पुत्रोदयार्थम् कर्म जपादिकम् साधयति
sp003-006617_RV_19	इति एवम् अदर्शितरुजः निगूहितरोगाः सन्तः अस्य राज्ञः मन्त्रिणः
sp003-006618_RV_19	अघशङ्किनीः व्यसनशङ्किनीः प्रजाः शश्वत् ऊचुः
sp003-006619_RV_19	स इति
sp003-006620_RV_19	स तु अग्निवर्णः अनेकवनितासखः सन्नपि
sp003-006621_RV_19	पावनीम् पितॄणमोचनीम् सन्ततिम् अनवलोक्य
sp003-006622_RV_19	पुत्रम् अनवाप्य इत्यर्थः
sp003-006623_RV_19	वैद्ययत्नपरिभाविनम् गदम् रोगम्
sp003-006624_RV_19	प्रदीपः वायुम् इव
sp003-006625_RV_19	नात्यगात् नातिचक्राम
sp003-006626_RV_19	ममार इत्यर्थः
sp003-006627_RV_19	तमिति
sp003-006628_RV_19	पश्चिमक्रतुविदा अन्त्येष्टिविधिज्ञेन पुरोधसा सङ्गताः समेताः मन्त्रिणः गृहोपवने एव गृहारामे एव
sp003-006629_RV_19	आरामः स्यादुपवनम् इत्यमरः
sp003-006630_RV_19	रोगशान्तिम् अपदिश्य शान्तिकर्म व्य पीदश्य तम् अग्निवर्णम् सम्भृते
sp003-006631_RV_19	समिद्धे शिखिनि अग्नौ गूढम् अप्रकाशम् आदधुः निदधुः
sp003-006632_RV_19	अग्नि संस्कारम् चक्रुः इत्यर्थः
sp003-006633_RV_19	तैरिति
sp003-006634_RV_19	आशु शीघ्रम् कृतः प्रकृतिमुख्यानाम् पौरजनप्रधानानाम् सङ्ग्रहः सन्निपातनम् यैः तादृशैः
sp003-006635_RV_19	मन्त्रिभिः साधु निपुणम् दृष्टशुभगर्भलक्षणा परीक्षितमशुभगर्भचिह्ना तस्य अग्निवर्णस्य
sp003-006636_RV_19	सहधर्मचारिणी नराधिपश्रियम् प्रत्यपद्यत राजलक्ष्मीम् प्राप
sp003-006637_RV_19	तस्या इति
sp003-006638_RV_19	तथाविधया नरेन्द्रविपत्त्या यः शोकः तस्मात् उष्णैः विलोचनजलैः प्रथमाभिताप्तः तस्याः गर्भः
sp003-006639_RV_19	कनककुम्भानाम् मुखैः धारैः उज्झितेन शिशिरेण शीतलेन वंशाभिषेकविधिना
sp003-006640_RV_19	लक्षणया अभिषेकजलेन निर्वापितः आप्यायितः
sp003-006641_RV_19	तमिति
sp003-006642_RV_19	प्रसवः गर्भमोचनम्
sp003-006643_RV_19	फलम् च विवक्षितम्
sp003-006644_RV_19	स्यादुत्पादे फले पुष्पे प्रसवो गर्भमोचने इत्यमरः
sp003-006645_RV_19	तस्य यः समयः तदाकाङ्क्षिणीनाम् प्रजानाम् भावार्थम् भावाय
sp003-006646_RV_19	भूतये इत्यर्थः
sp003-006647_RV_19	भावो लीलाक्रियाचेष्टाभूत्यभिप्रायजन्तुषु इति यादवः
sp003-006648_RV_19	क्षितिः अन्तर्गूढम् नभोबीजम् नभोबीजमुष्टिमिव
sp003-006649_RV_19	श्रावणमासि उप्तम् बीजमुष्टिम् यथा धत्ते तद्वत् इत्यर्थः
sp003-006650_RV_19	मुष्टिशब्दः द्विलिङ्गः
sp003-006651_RV_19	अक्लीबौ मुष्टिमुस्तकौ इति यादवः
sp003-006652_RV_19	अन्तर्गृढम् अन्तर्गतम् तम् गर्भम् दधाना हेमसिंहासनस्था अव्याहताज्ञा राज्ञी मौलैः मूले भवैः मूलात् आगतैर्वा
sp003-006653_RV_19	आप्तैः इत्यर्थः
sp003-006654_RV_19	स्थविरसचिवैः वृद्धामात्यैः सार्धम् भर्तुः राज्यम् विधिवत् विध्यर्हम्
sp003-006655_RV_19	यथाशास्त्रम् इत्यर्थः
sp003-006656_RV_19	अर्हार्थे वतिप्रत्ययः
sp003-006657_RV_19	अशिषत् शास्ति स्म
sp003-006658_RV_19	सर्तिशास्त्यर्तिभ्यश्च इति चिलेः अङ्
sp003-006659_RV_19	शास इदङ्हलोः इति इकारः
sp003-006660_RV_19	इति महामहोपाध्यायकोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp003-006661_RV_19	महाकविश्रीकालिदासकृतौ रघुवंशे महाकाव्ये अग्निवर्णशृङ्गारो नाम एकोनविंशः सर्गः
