sp008-000001_SR_01	स मातुः पार्श्वम् प्राप्तः
sp008-000002_SR_01	मातुश्चरणरजांसि तेन मस्तके लिप्तानि उक्तम् च मातः अहमागतः इति
sp008-000003_SR_01	माताऽब्रूत पुत्रक त्वामेव प्रतीक्षमाणास्मि
sp008-000004_SR_01	यमराज आगच्छति
sp008-000005_SR_01	अहमपि प्रोद्यतास्मि
sp008-000006_SR_01	पूर्वमपि स प्राप्त एव किन्तु मया प्रार्थितो मनाग् विरम आगच्छतु मम नारायण इति
sp008-000007_SR_01	रामदासो मातुः शिरः स्वकीये क्रोडेऽधारयत् मुखे गङ्गाजलमपातयत् तुलसीपत्रम् चर्वितम्
sp008-000008_SR_01	रामदासम् निर्निमेषम् पश्यन्त्या नारायण नारायण नारायण इति जपन्त्या च तया इहलोकलीला समापिता
sp008-000009_SR_01	रामदासोऽपि चतुर्दश दिवसान् ग्राम एव व्यतीतवान्
sp008-000010_SR_01	अथ रामेश्वरधाम प्रति प्रतस्थे
sp008-000011_SR_01	मार्गे तेन स्थाने स्थाने मारुतिमन्दिराणि स्थापितानि तेषाम् मठाधिपतयश्च नियोजिताः
sp008-000012_SR_01	व्यायामशाला अपि स्थापिताः
sp008-000013_SR_01	शिवाजिना अफजलखा मृत्युना चर्वितः अवरङ्गजेबस्य निग्रहाच्च आत्मा मोचितः
sp008-000014_SR_01	महदिदम् कार्यद्वयम्
sp008-000015_SR_01	शिवाजीराज्यारोहणम् रामदासस्य महते प्रमोदायाकल्पत
sp008-000016_SR_01	एते प्रसङ्गा रामदासैः स्वयमभङ्गैः उपनिबद्धाः
sp008-000017_SR_01	अफजलखानस्य ग्रीवा व्याघ्रनखैः द्विधा खण्डिता शिवाजिवीरैरिति
sp008-000018_SR_01	महता संरम्भेण व्यासः अम्बिकादत्तः शिवराज्योदयगद्ये निबबन्ध
sp008-000019_SR_01	सख्यसम्पादनाय जयपुराधिपतिनाऽऽकारितः शिवाजिः दिल्लीदुर्गम् प्राप
sp008-000020_SR_01	तत्र अवरङ्गजेबस्तम् निजग्राह
sp008-000021_SR_01	अथ कथयन्ति मिष्टान्नपेटकेषु निभृतः शिवाजिः दुर्गात् बहिरागतः इत्येके
sp008-000022_SR_01	जयपुराधीशस्य सैनिकास्तत्र निभृतम् साहाय्यमाचरन् इति चापरे
sp008-000023_SR_01	दुर्योधनोऽपि शान्तिदूततया उपस्थितम् श्रीकृष्णम् निग्रहीतुम् आदिदेश
sp008-000024_SR_01	किन्तु श्रीकृष्णस्य ऐश्वर्यशक्त्या नाशक्नोत् तम् निग्रहीतुम्
sp008-000025_SR_01	एवम् अलाबुद्दीनखिल्जिः चितिदुर्गस्थम् राणाभीमसिंहम् छलेन निजग्राह
sp008-000026_SR_01	गौरसिंहः तद्भ्रातृव्यो बादलः जालिमसिंहानाम् चातुर्येण तु स दिल्लीदुर्गात् बहिरागन्तुमशकत्
sp008-000027_SR_01	पृथ्वीराजो गजनीशमसकृत् तत्याज
sp008-000028_SR_01	तेन पुन निगृहीतः पृथिवीराजः चक्षुषोस्तप्तानि शूलानि निवेश्य पशुमारम् मारयितुमिष्टः
sp008-000029_SR_01	इयम् हि शुक्रनीतिः यवनैः आशिश्रिये
sp008-000030_SR_01	स्वप्नः सत्यो जातः स प्रत्यक्षम् दृष्टः
sp008-000031_SR_01	यदृच्छया भ्रमितोऽपि आनन्दवनम् प्राप्तः
sp008-000032_SR_01	विघ्नानपाकृत्य धर्मस्य स्वस्य जयः खलु दृष्टः
sp008-000033_SR_01	अत्र वर्त्तते कर्ता धर्ता गणपतिदेवः साक्षात्
sp008-000034_SR_01	साक्षान्मारुतिरेव येन ते सर्वे विघ्ना ध्वस्ताः
sp008-000035_SR_01	रामकृपेयम् साक्षात् नान्यत् किमप्यत्र बत मूलम् इत्यादिभिः
sp008-000036_SR_01	सदाशिवशास्त्रिगर्वापहारः
sp008-000037_SR_01	सदाशिवशास्त्री येवलेकर इति कश्चिन्महान् षट्शास्त्रज्ञः काशीस्थो विद्वान् स शास्त्रार्थे नितान्तम् पटुः
sp008-000038_SR_01	एकदा रामदासस्वामिनः आश्रमम् उपेयाय अवोचच्च रामदासोऽत्र कः
sp008-000039_SR_01	शिष्यैरवोचि उपरि शिलायाम् ध्यानस्थः स महानात्माऽस्ति रामदास इति बोध्यः
sp008-000040_SR_01	स स्वामिनाऽभ्यनन्दि
sp008-000041_SR_01	प्रयोजनम् पृष्टश्च शास्त्रार्थमयाचत
sp008-000042_SR_01	तदानीमेव एकः काष्ठभारवहः शिष्यः प्राप्तः
sp008-000043_SR_01	रामदासस्वामिभिः पृष्टम् कोऽसि त्वमिति
sp008-000044_SR_01	सोऽब्रूत शूद्रोऽहमिति
sp008-000045_SR_01	स्वामी तस्य पुरो रेखामेकाम् चकर्ष
sp008-000046_SR_01	तम् शूद्रमादिदेश एतामुल्लङ्घ्येति
sp008-000047_SR_01	उल्लङ्घितवान् पृष्टः कोऽसि त्वमिति
sp008-000048_SR_01	वैश्योऽस्मीति दत्तोत्तरस्य प्रमुखे द्वितीयाम् रेखाम् कृतवन्तो रामदासाः तामुल्लङ्घयितुम् आदिदिशुः
sp008-000049_SR_01	उल्लङ्घितः स पृष्टः कोऽसि त्वमिति स स्वम् क्षत्रियमूचिवान्
sp008-000050_SR_01	अथ तस्य प्रमुखे रेखान्तरम् कृतवान् तदुल्लङ्घितम् तम् पृष्टवान् कोऽसि त्वमिति
sp008-000051_SR_01	स उदतरत् अस्म्यहम् षट्शास्त्रवित् विद्वान् श्रोत्रियो ब्राह्मण इति
sp008-000052_SR_01	स्वामी तमपृच्छत् अपि भवान् कर्ता शास्त्रार्थम् इति
sp008-000053_SR_01	ओमित्यूचिवांसम् तमयोजयत् सदाशिवशास्त्रिणा शास्त्रार्थाय
sp008-000054_SR_01	दश प्रश्नान् स उपास्थापयत्
sp008-000055_SR_01	सदाशिवशास्त्री तेषाम् पञ्च सम्यक् समादधे अग्रे च तूष्णीम् तस्थौ
sp008-000056_SR_01	हर्षोत्फुल्ल श्रोतृसमुदायो रामदासस्वामिनो जयमुज्जुघोष
sp008-000057_SR_01	शास्त्री स नम्रो भूत्वा सिद्धस्यास्य महात्मनश्चरणौ जग्राह शिष्यश्च जातः
sp008-000058_SR_01	महाप्रयाणम्
sp008-000059_SR_01	यीशुसम्वत्सरस्थ ऊनाशीत्युत्तर षोडशतमे वर्षे पौषमासे शिवाजिः सज्जनगढम् प्राप्तः
sp008-000060_SR_01	पञ्चचत्वारिंशद्दिनानि स तत्र न्युवास
sp008-000061_SR_01	अस्मिन्नवधौ शिवाजिः निर्विकल्पम् समाधिमन्वभूत्
sp008-000062_SR_01	माघपूर्णिमायाम् गुरुचरणरजांसि तिलकीकृत्य शिवाजिः प्रति प्रस्थितः
sp008-000063_SR_01	अथ चैत्रपूर्णिमायाः अशीत्युत्तर षोडशतमे यीशुवत्सरे स परम् लोकम् ययौ
sp008-000064_SR_02	वृत्तमिमम् श्रुत्वा रामदासः स्वामी भवन्नपि नितान्तम् चेतसि पीडामनुबभौ
sp008-000065_SR_02	तन्मुखाच्छब्दाः निस्सस्रुः श्रीजीच्छा रामेच्छा ईश्वरेच्छा बलीयसी इति
sp008-000066_SR_02	स भोजनम् तत्याज
sp008-000067_SR_02	दुग्धमेव पीत्वा कालमयापयत्
sp008-000068_SR_02	शिष्येषु वृत्तान्त एष प्रसृतः
sp008-000069_SR_02	सर्वेऽपि दर्शनार्थमागच्छन् रामदासः तानुद्बोधयति लोक एष मर्त्यो लोकः
sp008-000070_SR_02	एकस्मिन् दिवसे सर्वेणैव गन्तव्यमेव इतः
sp008-000071_SR_02	यावज्जीवमात्मनः कार्यक्षेत्रे स्थिरत्वम् लभध्वम्
sp008-000072_SR_02	रामस्य विजयपताकाम् सर्वत्र प्रसारयत
sp008-000073_SR_02	रामकथया ब्रह्माण्डम् छिन्दत रामराज्यम् भुवि स्थापयत इति
sp008-000074_SR_02	शिवाजीपुत्रः शम्भाजी तस्य सिंहासनेऽभ्यषेचि
sp008-000075_SR_02	उग्रक्रोध एषः
sp008-000076_SR_02	शिवाजिना सङ्गृहीतेषु नवसु रत्नेषु बहून् सः अवाहेलयत्
sp008-000077_SR_02	कांश्चित् परलोकमपि प्रापयत्
sp008-000078_SR_02	एभिः वृत्तान्तैः स्वामी हृदि क्षतः
sp008-000079_SR_02	स शम्भाजिम् प्रति पत्रमलिखत्
sp008-000080_SR_02	सदैव जाग्रत् सतर्कस्तिष्ठतु
sp008-000081_SR_02	प्रमादी कदापि मा भूः
sp008-000082_SR_02	एकान्ते स्थित्वा विचारचिन्तनानि कुर्वीथाः
sp008-000083_SR_02	त्यज क्रोधम् ससंशयम्
sp008-000084_SR_02	शान्तिसौम्यतासुखम् अनुभव
sp008-000085_SR_02	स्वार्थे निजे न ब्रूड
sp008-000086_SR_02	अन्येषामपि चिन्ताम् कुरुष्व
sp008-000087_SR_02	क्षमाशीलताम् उपार्जय
sp008-000088_SR_02	गुणवन्त आदर्तव्याः उपास्याः
sp008-000089_SR_02	भृत्याः कर्मकराः प्रसाद्याः
sp008-000090_SR_02	कार्यम् कुरुष्व निरीक्षस्व चावधानेन
sp008-000091_SR_02	परस्परम् चेत् कलहायेरन् स्वतः शत्रुकम् प्राह्वयसे त्वम्
sp008-000092_SR_02	एकमेकम् उपनिषत्स्व मारय शत्रुमात्रमिह न तु स्वजनम्
sp008-000093_SR_02	पराक्रमैश्चेद् भवताम् भूमिर्भवति यवनकण्टकैर्विहीना
sp008-000094_SR_02	तदा कीर्तिम् उपचेष्यति
sp008-000095_SR_02	योगक्षेमवहा भूयासुः
sp008-000096_SR_02	क्षेमे अधिकतामपि सञ्चिनुयुः
sp008-000097_SR_02	राष्ट्रम् भवतु वैभवैः पूर्णम् सुखम् समृद्धम् अथो परिपूर्णम्
sp008-000098_SR_02	ततो महाराष्ट्रताम् इदमेताम् ननु
sp008-000099_SR_02	नित्यम् शिवाजिम् धारय बुद्ध्या
sp008-000100_SR_02	तथाविधान् यत्नानपि कुर्याः
sp008-000101_SR_02	दिव्यभव्यमभवन् ननु शौर्यम्
sp008-000102_SR_02	तस्य चिन्तनम् मननम् कुर्याः
sp008-000103_SR_02	कियती मृदुता बभूव वाण्याम्
sp008-000104_SR_02	कुशलकौटले निपुणोऽप्यासीत्
sp008-000105_SR_02	कथम् मित्रबन्धून् स समेतुम् प्रभवति
sp008-000106_SR_02	मार्दवयुक्तो वचसि हृदि हृदि कथम् रोपयति लक्ष्यम्
sp008-000107_SR_02	ततोऽधिकम् यदि जगति प्रभवसि
sp008-000108_SR_02	कर्तुम् कुरुध्वमेते सर्वे
sp008-000109_SR_02	तदैव जगतीतले भविष्यसि
sp008-000110_SR_02	पितुरधिगुणस्तनूजः शिष्टः
sp008-000111_SR_02	शम्भाजी पत्रमिदम् पठित्वा रामदासस्वामिनम् उपेयितान् प्रणनाम
sp008-000112_SR_02	आशीर्भिः योजयमास तम् स्वामी
sp008-000113_SR_02	सोऽपि स्वम् स्वभावम् परिवर्त्य प्रजारञ्जने दक्षतामानर्ज
sp008-000114_SR_02	एतेषु दिवसेषु रामदासस्वामी प्रतिप्रयाणभाषाम् व्याहरति स्म
sp008-000115_SR_02	शिष्याः समवेताः अश्रुचक्षुषः तान् दृष्ट्वा स्वामी सान्त्वयितुम् अचेष्टतैभिः शब्दैः
sp008-000116_SR_02	या मम वाणी सा मम कायः
sp008-000117_SR_02	आभासिकमिह विद्यत एतत्
sp008-000118_SR_02	निखिलम् व्यश्नुवान एषोऽहम्
sp008-000119_SR_03	अत्र तत्र सर्वत्र दृश्यताम् स्वात्मा व्याप्तः
sp008-000120_SR_03	मनोयोगतः पठतु मदीयाम् वाणीम् सन्निहितोऽस्मि सदाहमिति
sp008-000121_SR_03	एतेन उपदेशेन शिष्याः किञ्चिच्छान्ताः
sp008-000122_SR_03	तथापि गुरो रामदासस्वामिनः विरहस्य कल्पनापि तेषाम् कृते वज्रशल्यायते स्म
sp008-000123_SR_03	सज्जनगढमन्दिरे स्थापनीया मूर्तयः तञ्जावुर पुरादानीताः
sp008-000124_SR_03	ता एव प्रतीक्षमाणोऽभूत् रामदासः स्वामी
sp008-000125_SR_03	माघकृष्णपञ्चम्याम् मूर्तयस्ता प्राणप्रतिष्ठाम् लम्भिताः
sp008-000126_SR_03	भगवतो रामस्य मूर्तेः सम्मुखीनो रामदासो ध्याने न्यमज्जत्
sp008-000127_SR_03	मध्याह्ने सः श्रीराम श्रीराम श्रीराम इति प्रोच्चैः उदगिरत्
sp008-000128_SR_03	प्राणांश्च स्वीयान् भगवतो रामस्य चरणयोरर्पिपतम्
sp008-000129_SR_03	द्वाविंशति दिनाङ्के जनवरी मासे द्व्यशीत्युत्तर षोडशतमे वर्षे तिथौ माघकृष्णनवम्याम् रामदासः स्वामी
sp008-000130_SR_03	स्वामी रामो जातः सहस्रशः समवेतैः भक्तैरुदीर्णम् जय जय रघुवीर समर्थ इति हन्त हन्त
sp008-000131_SR_03	ये हि महात्मानो भवन्ति तेषाम् देहः स्थलविशेषेण न प्रतिबध्यते
sp008-000132_SR_03	सज्जनगढे राममूर्तिम् प्रतिष्ठाप्य रामदासः समर्थो जहौ
sp008-000133_SR_03	स्वीयम् वपुस्तत्रैवेति प्रसिद्धिः ऐतिह्यविदाम्
sp008-000134_SR_03	अस्माकम् साम्प्रतिकेषु मध्यप्रदेशेषु विद्यतेतराम् इटारसीति रेलस्थानम्
sp008-000135_SR_03	ततो दिल्ली प्रतिष्ठासूनि यानानि याम् भोजताल नगर दिशम् आश्रयन्ति
sp008-000136_SR_03	तस्यामेव चतुर्दश किलो मीटर् परिमिते दूरवर्त्तिनि मातुः श्रीनर्मदाया पश्चिमे तटे विलसतितरामेकम् नर्मदापुरमिति
sp008-000137_SR_03	परिवर्त्तितेन नाम्ना अभिधीयमानम् हुशङ्गाबादनामकम् नातिविशालम् नगरम्
sp008-000138_SR_03	तत्रापि रेलस्थानस्थेनापि यात्रिणा द्रष्टुम् शक्यते एकम् स्थानम् यद्धि रामजिबाबा की समाध् इत्यभिज्ञायते
sp008-000139_SR_03	सुबृहद्धि तत् क्षेत्रम्
sp008-000140_SR_03	तत्रापि विलसतितरामेकम् सिद्धसिद्धम् स्थानम्
sp008-000141_SR_03	यत्र विद्यते वृक्षपरिवेष्टितमेकम् पादोनपुरुषप्रमाणमुन्नतम् चतुरस्रम् चत्वरम्
sp008-000142_SR_03	पञ्चभिः सोपानैः यस्य परिक्रमकुट्टिमम् लभ्यते
sp008-000143_SR_03	मध्ये च विद्यते भित्तिचतुष्टयेन परिवेष्टितम् एकम् विभूतिपात्रम्
sp008-000144_SR_03	यत्र दृश्यते स्थितम् भस्म
sp008-000145_SR_03	तच्च वितीर्यते प्रसादरूपेण दिदृक्षुभ्यः
sp008-000146_SR_03	भवति यस्य जिह्वास्पर्शः पिशाचादिबाधापरिमोक्षणाय समर्थः
sp008-000147_SR_03	तत्र वार्षिकी मेला जनानाम् आयोज्यते यत्र दिगन्तरालेभ्यो जनाः पशून् आनयन्ति विक्रयाय
sp008-000148_SR_03	कदाचिद् विविधानि लौहनिर्मितानि कृषेरुपकरणानि साधयन्तो यायावरा राजस्थानीया शाकटिकाः समवयन्ति
sp008-000149_SR_03	यत्र मूल्यवन्त्यपि वस्तूनि अल्पेनैव मूल्येन लभ्यन्ते
sp008-000150_SR_03	तद्यथा कटाहः द्रुघ्नम् दात्रम् एवमादिकानि
sp008-000151_SR_03	गृहस्थास्तत एव आपणिकाभ्य वस्तून्येतानि क्रीणन्ति प्रहृष्यन्ति च
sp008-000152_SR_03	आसीत् तस्मिन्नेव समाधिस्थले काचित् रामदाससंस्कृतपाठशाला
sp008-000153_SR_03	तस्यामेव अधीतविद्या विद्यामहे पङ्क्तीनाममूषाम् लेखका वयम्
sp008-000154_SR_03	तस्मिन्नेव क्षेत्रे विद्यते एकम् प्रविशालम् पक्वेष्टि विचितभित्तिकम् कूपरत्नम्
sp008-000155_SR_03	तस्यास्य जलम् तथा विशुद्धम् यन्मुम्बईप्रभृतिस्था अपि रुग्णा वणिजः तत् तत आनाययन्ति सेवन्ते च भवन्ति निरामयाः
sp008-000156_SR_03	सन्त्येतस्य समाधिस्थलस्य पार्श्वे नैके समाधयः
sp008-000157_SR_03	तेषु सन्ति निखाताः त्यक्तशरीराः तस्यैव स्थानस्य मठाधीशाः
sp008-000158_SR_03	ते हि पार्श्ववर्त्तिनो भूक्षेत्रस्य प्रविशालस्य स्वामिनो गृहस्थाश्च
sp008-000159_SR_03	तेषाम् तनूजो भवति स्म दरबार नामा लघुः ज्यायांश्च सरकार नामा
sp008-000160_SR_03	ददृशिवांसो भवामस्तान् खेलितवन्तश्च तैः
sp008-000161_YS_01a	अथ योगसूत्रम् व्यासभाष्यसहितम्
sp008-000162_YS_01a	प्रथमः समाधिपादः
sp008-000163_YS_01a	योगेन चित्तस्य पदेन वाचाम् मलम् शरीरस्य च वैद्यकेन
sp008-000164_YS_01a	योऽपाकरोत्तम् प्रवरम् मुनीनाम् पतञ्जलिम् प्राञ्जलिरानतोऽस्मि
sp008-000165_YS_01a	अथ योगानुशासनम्
sp008-000166_YS_01a	अथेत्ययम् अधिकारार्थः
sp008-000167_YS_01a	योगानुशासनम् शास्त्रमधिकृतम् वेदितव्यम्
sp008-000168_YS_01a	योगः समाधिः
sp008-000169_YS_01a	स च सार्वभौमः चित्तस्य धर्मः
sp008-000170_YS_01a	क्षिप्तम् मूढम् विक्षिप्तम् एकाग्रम् निरुद्धमिति चित्तभूमयः
sp008-000171_YS_01a	तत्र विक्षिप्ते चेतसि विक्षेपोपसर्जनीभूतः समाधिः न योगपक्षे वर्तते
sp008-000172_YS_01a	यस्तु एकाग्रे चेतसि सद्भूतमर्थम् प्रद्योतयति क्षिणोति च क्लेशान् कर्मबन्धनानि श्लथयति निरोधमभिमुखम् करोति स सम्प्रज्ञातो योग इति आख्यायते
sp008-000173_YS_01a	स च वितर्कानुगतः विचारानुगतः आनन्दानुगतः अस्मितानुगतः इति उपरिष्ठात् प्रवेदयिष्यामः
sp008-000174_YS_01a	सर्ववृत्तिनिरोधे तु असम्प्रज्ञातः समाधिः
sp008-000175_YS_01a	तस्य लक्षणाभिधित्सया इदम् सूत्रम् प्रववृते
sp008-000176_YS_01b	योगश्चित्तवृत्तिनिरोधः
sp008-000177_YS_01b	सर्वशब्दाग्रहणात् सम्प्रज्ञातोऽपि योग इत्याख्यायते
sp008-000178_YS_01b	चित्तम् हि प्रख्याप्रवृत्तिस्थितिशीलत्वात् त्रिगुणम्
sp008-000179_YS_01b	प्रख्यारूपम् हि चित्तसत्त्वम् रजस्तमोभ्याम् संसृष्टम् ऐश्वर्यविषयप्रियम् भवति
sp008-000180_YS_01b	तदेव तमसानुविद्धम् अधर्माज्ञानावैराग्यानैश्वर्योपगम् भवति
sp008-000181_YS_01b	तदेव प्रक्षीणमोहावरणम् सर्वतः प्रद्योतमानम् अनुविद्धम् रजोमात्रया धर्मज्ञानवैराग्यैश्वर्योपगम् भवति
sp008-000182_YS_01b	तदेव रजोलेशमालेपनम् स्वरूपप्रतिष्ठम् सत्त्वपुरुषान्यताख्यातिमात्रम् धर्ममेघध्यानोपगम् भवति
sp008-000183_YS_01b	तत्परम् प्रसङ्ख्यानम् इत्याचक्षते ध्यायिनः
sp008-000184_YS_01b	चितिशक्तिः अपरिणामिनी अप्रतिसङ्क्रमा दर्शितविषया शुद्धा चानन्ता च
sp008-000185_YS_01b	सत्त्वगुणात्मिका चेयम् अतो विपरीता विवेकख्यातिरिति
sp008-000186_YS_01b	अतस्तस्याम् विरक्तम् चित्तम् तामपि ख्यातिम् निरुणद्धि
sp008-000187_YS_01b	तदवस्थम् चित्तम् संस्कारोपगम् भवति
sp008-000188_YS_01b	स निर्बीजः समाधिः
sp008-000189_YS_01b	न तत्र किञ्चित्सम्प्रज्ञायते इति असम्प्रज्ञातः
sp008-000190_YS_01b	द्विविधः स योगश्चित्तवृत्तिनिरोधः इति
sp008-000191_YS_01b	तदवस्थे चेतसि विषयाभावात् बुद्धिबोधात्मा पुरुषः किंस्वभावः इति
sp008-000192_YS_01b	तदा द्रष्टुः स्वरूपेऽवस्थानम्
sp008-000193_YS_01b	स्वरूपप्रतिष्ठा तदानीम् चितिशक्तिः यथा कैवल्ये
sp008-000194_YS_01b	व्युत्थानचित्ते तु सति तथापि भवन्ती न तथा
sp008-000195_YS_01b	कथम् तर्हि दर्शितविषयत्वात्
sp008-000196_YS_01b	वृत्तिसारूप्यमितरत्र
sp008-000197_YS_01b	व्युत्थाने याः चित्तवृत्तयः तदवशिष्टवृत्तिः पुरुषः
sp008-000198_YS_01b	तथा च सूत्रम् एकमेव दर्शनम् ख्यातिरेव दर्शनमिति
sp008-000199_YS_01b	चित्तम् अयस्कान्तमणिकल्पम् सन्निधिमात्रोपकारि दृश्यत्वेन स्वम् भवति पुरुषस्य स्वामिनः
sp008-000200_YS_01b	तस्माच्चित्तवृत्तिबोधे पुरुषस्य अनादिः सम्बन्धो हेतुः
sp008-000201_YS_01b	ताः पुनः निरोद्धव्या बहुत्वे सति चित्तस्य
sp008-000202_YS_01b	वृत्तयः पञ्चतय्यः क्लिष्टा अक्लिष्टाः
sp008-000203_YS_01b	क्लेशहेतुकाः कर्माशयप्रचयक्षेत्रीभूताः क्लिष्टाः
sp008-000204_YS_01b	ख्यातिविषया गुणाधिकार विरोधिन्यः अक्लिष्टाः
sp008-000205_YS_01b	क्लिष्टप्रवाहपतिता अपि अक्लिष्टाः
sp008-000206_YS_01b	क्लिष्टच्छिद्रेष्वपि अक्लिष्टा भवन्ति
sp008-000207_YS_01b	अक्लिष्टच्छिद्रेषु क्लिष्टा इति
sp008-000208_YS_01b	तथाजातीयकाः संस्कारा वृत्तिभिरेव क्रियते संस्कारैश्चैव वृत्तय इति
sp008-000209_YS_01b	एवम् वृत्तिसंस्कारचक्रम् अनिशम् आवर्तते
sp008-000210_YS_01b	तदेवम्भूतम् चित्तम् अवसिताधिकारम् आत्मकल्पेन व्यवतिष्ठते प्रलयम् वा गच्छतीति
sp008-000211_YS_01b	ताः क्लिष्टाश्च अक्लिष्टाश्च पञ्चधा वृत्तयः
sp008-000212_YS_01b	प्रमाणविपर्ययविकल्पनिद्रास्मृतयः
sp008-000213_YS_01b	प्रत्यक्षानुमानागमाः प्रमाणानि
sp008-000214_YS_01b	इन्द्रियप्रणालिकया चित्तस्य बाह्यवस्तूपरागात् तद्विषया सामान्यविशेषात्मनः अर्थस्य विशेषावधारणप्रधाना वृत्तिः प्रत्यक्षम् प्रमाणम्
sp008-000215_YS_01b	फलम् अविशिष्टः पौरुषेयः चित्तवृत्तिबोधः
sp008-000216_YS_01b	बुद्धेः प्रतिसंवेदी पुरुष इत्युपरिष्टात् उपपादयिष्यामः
sp008-000217_YS_01b	अनुमेयस्य तुल्यजातीयेषु अनुवृत्तः भिन्नजातीयेभ्यः व्यावृत्तः सम्बन्धो यः तद्विषया सामान्यावधारणप्रधाना वृत्तिः अनुमानम्
sp008-000218_YS_01b	यथा देशान्तरप्राप्तेः गतिमत् चन्द्रतारकम् चैत्रवत् विन्ध्यश्च अप्राप्तिः अगतिः
sp008-000219_YS_01b	आप्तेन दृष्टः अनुमितो वार्थः परत्र स्वबोधसङ्क्रान्तये शब्देनोपदिश्यते
sp008-000220_YS_01b	शब्दात् तदर्थविषया वृत्तिः श्रोतुः आगमः
sp008-000221_YS_01b	यस्य अश्रद्धेयार्थो वक्ता न दृष्टानुमितार्थः स आगमः प्लवते
sp008-000222_YS_01b	मूलवक्तरि तु दृष्टानुमितार्थे निर्विप्लवः स्यात्
sp008-000223_YS_01b	विपर्ययो मिथ्याज्ञानमतद्रूप प्रतिष्ठम्
sp008-000224_YS_01b	स कस्मान्न प्रमाणम् यतः प्रमाणेन बोध्यते भूतार्थविषयत्वात् प्रमाणस्य
sp008-000225_YS_01b	तत्र प्रमाणेन बाधनम् अप्रमाणस्य दृष्टम्
sp008-000226_YS_01b	तद्यथा द्विचन्द्रदर्शनम् सद्विषयेण एकचन्द्रदर्शनेन बाध्यते इति
sp008-000227_YS_01b	सेयम् पञ्चपर्वा भवति अविद्या अविद्यास्मिताराग द्वेषाभिनिवेशाः क्लेशाः इति
sp008-000228_YS_01b	एत एव स्वसञ्ज्ञाभिः तमः मोहः महामोहः तामिस्रः अन्धतामिस्रः इति
sp008-000229_YS_01b	एते चित्तमलप्रसङ्गेन अभिधास्यन्ते
sp008-000230_YS_01b	शब्दज्ञानानुपाती वस्तुशून्यो विकल्पः
sp008-000231_YS_01b	स न प्रमाणोपारोही न विपर्ययोपारोही च
sp008-000232_YS_01b	वस्तुशून्यत्वेऽपि शब्दज्ञान माहात्म्यनिबन्धनो व्यवहारो दृश्यते
sp008-000233_YS_01b	तद्यथा चैतन्यम् पुरुषस्य स्वरूपमिति
sp008-000234_YS_01b	यदा चितिरेव पुरुषः तदा किमत्र केन व्यपदिश्यते
sp008-000235_YS_01b	भवति च व्यपदेशे वृत्तिः यथा चैत्रस्य गौरिति
sp008-000236_YS_01b	तथा प्रतिषिद्धवस्तुधर्मा निष्क्रियः पुरुषः तिष्ठति बाणः स्थास्यति स्थित इति गतिनिवृत्तौ धात्वर्थमात्रम् गम्यते
sp008-000237_YS_01b	तथानुत्पत्तिधर्मा पुरुष इति उत्पत्तिधर्मस्य अभावमात्रम् अवगम्यते न पुरुषान्वयी धर्मः
sp008-000238_YS_01b	तस्माद्विकल्पितः स धर्मः तेन च अस्ति व्यवहार इति
sp008-000239_YS_01c	अभावप्रत्ययालम्बना वृत्तिर्निद्रा
sp008-000240_YS_01c	सा च सम्प्रबोधे प्रत्यवमर्शात् प्रत्ययविशेषः
sp008-000241_YS_01c	कथम् सुखमहमस्वाप्सम् प्रसन्नम् मे मनः प्रज्ञाम् मे विशारदीकरोति
sp008-000242_YS_01c	दुःखमहमस्वाप्सम् स्त्यानम् मे मनो भ्रमति अनवस्थितम्
sp008-000243_YS_01c	गाढम् मूढोऽहमस्वाप्सम्
sp008-000244_YS_01c	गुरूणि मे गात्राणि क्लान्तम् मे चित्तम्
sp008-000245_YS_01c	अलसम् मुषितमिव तिष्ठतीति
sp008-000246_YS_01c	स खल्वयम् प्रबुद्धस्य प्रत्यवमर्शो न स्यात् असति प्रत्ययानुभवे
sp008-000247_YS_01c	तदाश्रिताः स्मृतयश्च तद्विषया न स्युः
sp008-000248_YS_01c	तस्मात् प्रत्ययविशेषो निद्रा
sp008-000249_YS_01c	सा च समाधौ इतरप्रत्ययवत् निरोद्धव्या इति
sp008-000250_YS_01c	अनुभूतविषयासम्प्रमोषः स्मृतिः
sp008-000251_YS_01c	किम् प्रत्ययस्य चित्तम् स्मरति आहोस्वित् विषयस्य इति
sp008-000252_YS_01c	ग्राह्योपरक्तः प्रत्ययो ग्राह्यग्रहणोभयाकार निर्भासः तथाजातीयकम् संस्कारम् आरभते
sp008-000253_YS_01c	स संस्कारः स्वव्यञ्जकाञ्जनः तदाकारामेव ग्राह्यग्रहणोभयात्मिकाम् स्मृतिम् जनयति
sp008-000254_YS_01c	तत्र ग्रहणाकारपूर्वा बुद्धिः ग्राह्याकारपूर्वा स्मृतिः
sp008-000255_YS_01c	सा च द्वयी भावितस्मर्तव्या च अभावितस्मर्तव्या च
sp008-000256_YS_01c	स्वप्ने भावितस्मर्तव्या जाग्रत्समये तु अभावितस्मर्तव्या इति
sp008-000257_YS_01c	सर्वाश्च एताः स्मृतयः प्रमाणविपर्यय विकल्प निद्रा स्मृतीनाम् अनुभवात् प्रभवन्ति
sp008-000258_YS_01c	सर्वाश्च एताः वृत्तयः सुखदुःखमोहात्मिकाः
sp008-000259_YS_01c	सुखदुःखमोहाश्च क्लेशेषु व्याख्येयाः
sp008-000260_YS_01c	सुखानुशयी रागः दुःखानुशयी द्वेषः मोहः पुनरविद्या इति
sp008-000261_YS_01c	एताः सर्वाः वृत्तयो निरोद्धव्याः
sp008-000262_YS_01c	आसाम् निरोधे सम्प्रज्ञातो वा समाधिः भवति असम्प्रज्ञातो वा
sp008-000263_YS_01c	अभ्यासवैराग्याभ्याम् तन्निरोधः
sp008-000264_YS_01c	चित्तनदी नाम उभयतो वाहिनी
sp008-000265_YS_01c	वहति कल्याणाय वहति पापाय च
sp008-000266_YS_01c	या तु कैवल्यप्राग्भारा विवेकविषयनिम्ना सा कल्याणवहा
sp008-000267_YS_01c	संसारप्राग्भाराविवेकविषयनिम्ना पापवहा
sp008-000268_YS_01c	तत्र वैराग्येण विषयस्रोतः खिलीक्रियते
sp008-000269_YS_01c	विवेकदर्शनाभ्यासेन विवेकस्रोत उद्घाट्यते इति उभयाधीनः चित्तवृत्तिनिरोधः
sp008-000270_YS_01c	तत्र स्थितौ यत्नोऽभ्यासः
sp008-000271_YS_01c	चित्तस्य अवृत्तिकस्य प्रशान्तवाहिता स्थितिः तदर्थः प्रयन्तो वीर्यम् उत्साहः
sp008-000272_YS_01c	तत्सम्पिपादयिषया तत्साधनानुष्ठानम् अभ्यासः
sp008-000273_YS_01c	स तु दीर्घकाल नैरन्तर्य सत्कारासेवितो दृढभूमिः
sp008-000274_YS_01c	दीर्घकालसेवितो निरन्तरसेवितः सत्कारासेवितः
sp008-000275_YS_01c	तपसा ब्रह्मचर्येण विद्यया श्रद्धया च सम्पादितः सत्कारवान् दृढभूमिः भवति
sp008-000276_YS_01c	व्युत्थानसंस्कारेण द्रागित्येव अनभिभूतविषय इत्यर्थः
sp008-000277_YS_01c	दृष्टानुश्रविक विषय वितृष्णस्य वशीकारसञ्ज्ञा वैराग्यम्
sp008-000278_YS_01c	स्त्रियः अन्नम् पानम् ऐश्वर्यम् इति दृष्टविषये वितृष्णस्य स्वर्गवैदेह्यप्रकृतिलयत्वप्राप्तौ आनुश्रविकविषये वितृष्णस्य
sp008-000279_YS_01c	दिव्यादिव्यविषयसम्प्रयोगेऽपि चित्तस्य विषयदोषदर्शिनः प्रसङ्ख्यानबलात् अनाभोगात्मिका हेया उपादेयशून्या वशीकारसञ्ज्ञा वैराग्यम्
sp008-000280_YS_01c	तत्परम् पुरुषख्यातेर्गुणवैतृष्ण्यम्
sp008-000281_YS_01c	दृष्टानुश्रविकविषयदोषदर्शी विरक्तः पुरुषदर्शनाभ्यासात् तच्छुद्धि प्रविवेकाप्यायित बुद्धिः गुणेभ्यः व्यक्ताव्यक्तधर्मकेभ्यः विरक्तः इति
sp008-000282_YS_01c	तद्द्वयम् वैराग्यम्
sp008-000283_YS_01c	तत्र यदुत्तरम् तज्ज्ञानप्रसादमात्रम् यस्योदये प्रत्युदितख्यातिः एवम् मन्यते प्राप्तम् प्रापणीयम् क्षीणाः क्षेतव्याः क्लेशाः
sp008-000284_YS_01c	छिन्नः श्लिष्टपर्वा भवसङ्क्रमः यस्य अविच्छेदात् जनित्वा म्रियते
sp008-000285_YS_01c	मृत्वा च जायते इति
sp008-000286_YS_01c	ज्ञानस्यैव पराकाष्ठा वैराग्यम्
sp008-000287_YS_01c	एतस्यैव हि नान्तरीयकम् कैवल्यम् इति
sp008-000288_YS_01c	अथोपायद्वयेन निरुद्धचित्तवृत्तेः कथमुच्यते सम्प्रज्ञातः समाधिरिति
sp008-000289_YS_01c	वितर्क विचारानन्दास्मितारूपानुगमात् सम्प्रज्ञातः
sp008-000290_YS_01c	वितर्कः चित्तस्य आलम्बने स्थूलः आभोगः सूक्ष्मो विचारः आनन्दो ह्लादः एकात्मिका संविदस्मिता
sp008-000291_YS_01c	तत्र प्रथमः चतुष्टयानुगतः समाधिः सवितर्कः
sp008-000292_YS_01c	द्वितीयो वितर्कविकलः सविचारः
sp008-000293_YS_01c	तृतीयो विचारविकलः सानन्दः
sp008-000294_YS_01c	चतुर्थः तद्विकलः अस्मितामात्र इति
sp008-000295_YS_01c	सर्व एते सालम्बनाः समाधयः
sp008-000296_YS_01c	असम्प्रज्ञातः समाधिः किमुपायः किंस्वभावो वा इति
sp008-000297_YS_01c	विरामप्रत्ययाभ्यासपूर्वः संस्कारशेषोऽन्यः
sp008-000298_YS_01c	सर्ववृत्तिप्रत्यस्तमये संस्कारशेषो निरोधः चित्तस्य समाधिः असम्प्रज्ञातः
sp008-000299_YS_01c	तस्य परम् वैराग्यम् उपायः
sp008-000300_YS_01c	सालम्बनो ह्यभ्यासः तत्साधनाय न कल्पते इति विरामप्रत्ययो निर्वस्तुकः आलम्बनीक्रियते
sp008-000301_YS_01c	स च अर्थशून्यः
sp008-000302_YS_01c	तदभ्यासपूर्वचित्तम् निरालम्बनम् अभावप्राप्तमिव भवतीति एषः निर्बीजः समाधिः असम्प्रज्ञातः
sp008-000303_YS_01c	स खल्वयम् द्विविधः उपायप्रत्ययः भवप्रत्ययश्च
sp008-000304_YS_01c	तत्र उपायप्रत्ययो योगिनाम् भवति
sp008-000305_YS_01c	भवप्रत्ययो विदेहप्रकृतिलयानाम्
sp008-000306_YS_01c	विदेहानाम् देवानाम् भवप्रत्ययः
sp008-000307_YS_01c	ते हि स्वसंस्कारमात्रोपयोगेन चित्तेन कैवल्यपदमिव अनुभवन्तः स्वसंस्कारविपाकम् तथाजातीयकम् अतिवाहयन्ति
sp008-000308_YS_01c	तथा प्रकृतिलयाः साधिकारे चेतसि प्रकृतिलीने कैवल्यपदमिव अनुभवन्ति
sp008-000309_YS_01c	यावन्न पुनरावर्तते अधिकारवशात् चित्तमिति
sp008-000310_YS_01c	श्रद्धावीर्यस्मृतिसमाधिप्रज्ञापूर्वक इतरेषाम्
sp008-000311_YS_01c	उपायप्रत्ययो योगिनाम् भवति
sp008-000312_YS_01c	श्रद्धा चेतसः सम्प्रसादः
sp008-000313_YS_01c	सा हि जननीव कल्याणी योगिनम् पाति
sp008-000314_YS_01c	तस्य हि श्रद्दधानस्य विवेकार्थिनो वीर्यम् उपजायते
sp008-000315_YS_01c	समुपजातवीर्यस्य स्मृतिः उपतिष्ठते
sp008-000316_YS_01c	स्मृत्युपस्थाने च चित्तम् अनाकुलम् समाधीयते
sp008-000317_YS_01c	समाहितचित्तस्य प्रज्ञाविवेकः उपावर्तते
sp008-000318_YS_01c	येन यथावत् वस्तु जानन्ति
sp008-000319_YS_01c	तदभ्यासात् तद्विषयाच्च वैराग्यात् असम्प्रज्ञातः समाधिः भवति
sp008-000320_YS_02	ते खलु नव योगिनो मृदुमध्याधिमात्रोपायो भवन्ति
sp008-000321_YS_02	तद्यथा मृदूपायः मध्योपायः अधिमात्रोपाय इति
sp008-000322_YS_02	तत्र मृदूपायस्त्रिविधः मृदुसंवेगो मध्यसंवेगः तीव्रसंवेगः इति
sp008-000323_YS_02	तथा मध्योपायः तथा अधिमात्रोपाय इति
sp008-000324_YS_02	तत्र अधिमात्रोपायानाम् तीव्रसंवेगानामासन्नः
sp008-000325_YS_02	समाधिलाभः समाधिफलम् च भवतीति
sp008-000326_YS_02	मृदुमध्याधिमात्रत्वात् ततोऽपि विशेषः
sp008-000327_YS_02	मृदुतीव्रः मध्यतीव्रः अधिमात्रतीव्र इति
sp008-000328_YS_02	ततोऽपि विशेषः तद्विशेषात् मृदुतीव्रसंवेगस्य आसन्नः
sp008-000329_YS_02	ततो मध्यतीव्रसंवेगस्य आसन्नतरः
sp008-000330_YS_02	तस्मात् अधिमात्रतीव्रसंवेगस्य अधिमात्रोपायस्यापि आसन्नतमः समाधिलाभः समाधिफलम् चेति
sp008-000331_YS_03	किम् एतस्मादेव आसन्नतमः समाधिः भवति
sp008-000332_YS_03	अथास्य लाभे भवत्यन्योऽपि कश्चिदुपायः न वा इति
sp008-000333_YS_03	ईश्वरप्रणिधानाद्वा
sp008-000334_YS_03	प्रणिधानाद् भक्तिविशेषात् आवर्जितः ईश्वरः तम् अनुगृह्णाति अभिध्यानमात्रेण
sp008-000335_YS_03	तदभिध्यानमात्रादपि योगिनः आसन्नतमः समाधिलाभः समाधिफलम् च भवतीति
sp008-000336_YS_03	अथ प्रधानपुरुषव्यतिरिक्तः कोऽयम् ईश्वरो नामेति
sp008-000337_YS_03	क्लेशकर्म विपाकाशयैरपरामृष्टः पुरुषविशेष ईश्वरः
sp008-000338_YS_03	अविद्यादयः क्लेशाः
sp008-000339_YS_03	कुशलाकुशलानि कर्माणि
sp008-000340_YS_03	तत्फलम् विपाकः
sp008-000341_YS_03	तदनुगुणा वासना आशयः
sp008-000342_YS_03	ते च मनसि वर्तमानाः पुरुषे व्यपदिश्यन्ते
sp008-000343_YS_03	स हि तत्फलस्य भोक्ता इति
sp008-000344_YS_03	यथा जयः पराजयो वा योद्धृषु वर्तमानः स्वामिनि व्यपदिश्यते
sp008-000345_YS_03	यो हि अनेन भोगेन अपरामृष्टः सः पुरुषविशेषः ईश्वरः
sp008-000346_YS_03	कैवल्यम् प्राप्तास्तर्हि सन्ति च बहवः केवलिनः
sp008-000347_YS_03	ते हि त्रीणि बन्धनानि छित्त्वा कैवल्यम् प्राप्ताः
sp008-000348_YS_03	ईश्वरस्य च तत्सम्बन्धो न भूतो न भावी
sp008-000349_YS_03	यथा मुक्तस्य पूर्वा बन्धकोटिः प्रज्ञायते नैवमीश्वरस्य
sp008-000350_YS_03	यथा वा प्रकृतिलीनस्य उत्तरा बन्धकोटिः सम्भाव्यते नैवमीश्वरस्य
sp008-000351_YS_03	स तु सदैव मुक्तः सदैवेश्वर इति
sp008-000352_YS_03	योऽसौ प्रकृष्ट सत्त्वोपादानात् ईश्वरस्य शाश्वतिक उत्कर्षः
sp008-000353_YS_03	स किम् सनिमित्त आहोस्वित् निर्निमित्त इति
sp008-000354_YS_03	तस्य शास्त्रम् निमित्तम्
sp008-000355_YS_03	शास्त्रम् पुनः किन्निमित्तम् प्रकृष्टसत्त्वनिमित्तम्
sp008-000356_YS_03	एतयोः शास्त्रोत्कर्षयोः ईश्वरसत्त्वे वर्तमानयोरनादिः सम्बन्धः
sp008-000357_YS_03	एतस्मादेतत् भवति सदैवेश्वरः सदैव मुक्तः इति
sp008-000358_YS_03	तच्च तस्य ऐश्वर्यम् साम्यातिशय विनिर्मुक्तम्
sp008-000359_YS_03	न तावत् ऐश्वर्यान्तरेण तदतिशय्यते
sp008-000360_YS_03	यदेव अतिशयि स्यात् तदेव तत्स्यात्
sp008-000361_YS_03	तस्मात् यत्र काष्ठाप्राप्तिः ऐश्वर्यस्य स ईश्वरः
sp008-000362_YS_03	न च तत्समानम् ऐश्वर्यमस्ति
sp008-000363_YS_03	कस्मात् द्वयोः तुल्ययोः एकस्मिन् युगपत् कामितेऽर्थे नवमिदम् अस्तु पुराणमिदम् अस्तु
sp008-000364_YS_03	इत्येकस्य सिद्धौ इतरस्य प्राकाम्य विघातात् ऊनत्वम् प्रसक्तम्
sp008-000365_YS_03	द्वयोश्च तुल्ययोः युगपत् कामितार्थप्राप्तिः नास्ति
sp008-000366_YS_03	अर्थस्य विरुद्धत्वात्
sp008-000367_YS_03	तस्मात् यस्य साम्यातिशयैः विनिर्मुक्तम् ऐश्वर्यम् स एव ईश्वरः
sp008-000368_YS_03	स च पुरुषविशेष इति
sp008-000369_YS_04	किम् च तत्र निरतिशयम् सर्वज्ञत्वबीजम्
sp008-000370_YS_04	यदिदम् अतीतानागत प्रत्युत्पन्न प्रत्येक समुच्चयातीन्द्रिय ग्रहणम् अल्पम् बह्विति सर्वज्ञबीजम् एतद्धि वर्धमानम् यत्र निरतिशयम् स सर्वज्ञः
sp008-000371_YS_04	अस्ति काष्ठाप्राप्तिः सर्वज्ञबीजस्य सातिशयत्वात् परिमाणवदिति
sp008-000372_YS_04	यत्र काष्ठाप्राप्तिः ज्ञानस्य स सर्वज्ञः
sp008-000373_YS_04	स च पुरुषविशेष इति
sp008-000374_YS_04	सामान्यमात्रोपसंहारे च कृतोपक्षयम् अनुमानम् न विशेषप्रतिपत्तौ समर्थमिति
sp008-000375_YS_04	यस्य सञ्ज्ञादिविशेषप्रतिपत्तिः आगमतः पर्यन्वेष्या
sp008-000376_YS_04	तस्य आत्मानुग्रहाभावेऽपि भूतानुग्रहः प्रयोजनम्
sp008-000377_YS_04	ज्ञानधर्मोपदेशेन कल्पप्रलय महाप्रलयेषु संसारिणः पुरुषान् उद्धरिष्यामि इति
sp008-000378_YS_04	तथा चोक्तम् आदिविद्वान् निर्माणचित्तम् अधिष्ठाय कारुण्यात् भगवान् परमर्षिः आसुरये जिज्ञासमानाय तन्त्रम् प्रोवाच इति
sp008-000379_YS_04	स एषः स पूर्वेषामपि गुरुः कालेनानवच्छेदात्
sp008-000380_YS_04	पूर्वम् हि गुरवः कालेन अवच्छिद्यन्ते
sp008-000381_YS_04	यत्र अवच्छेदार्थेन कालो नोपावर्तते स एष पूर्वेषामपि गुरुः
sp008-000382_YS_04	यथा अस्य सर्गस्य आदौ प्रकर्षगत्या सिद्धः तथा अतिक्रान्तसर्गादिष्वपि प्रत्येतव्यः
sp008-000383_YS_04	तस्य वाचकः प्रणवः
sp008-000384_YS_04	वाच्यः ईश्वरः प्रणवस्य
sp008-000385_YS_04	किमस्य सङ्केतकृतम् वाच्यवाचकत्वम् अथ प्रदीपप्रकाशवत् अवत्स्थितमिति
sp008-000386_YS_04	स्थितोऽस्य वाच्यस्य वाचकेन सह सम्बन्धः
sp008-000387_YS_04	सङ्केतस्तु ईश्वरस्य स्थितमेव अर्थम् अभिनयति
sp008-000388_YS_04	यथावस्थितः पितापुत्रयोः सम्बन्धः सङ्केतेन अवद्योत्यते
sp008-000389_YS_04	अयमस्य पिता अयमस्य पुत्रः इति
sp008-000390_YS_04	सर्गान्तरेष्वपि वाच्यवाचकशक्त्यपेक्षः तथैव सङ्केतः क्रियते
sp008-000391_YS_04	सम्प्रतिपत्तिनित्यतया नित्यः शब्दार्थसम्बन्धः इत्यागमिनः प्रतिजानते
sp008-000392_YS_04	विज्ञातवाच्यवाचकत्वस्य योगिनः
sp008-000393_YS_04	तज्जपस्तदर्थभावनम्
sp008-000394_YS_04	प्रणवस्य जपः प्रणवाभिधेयस्य चेश्वरस्य भावनम्
sp008-000395_YS_04	तदस्य योगिनः प्रणवम् जपतः प्रणवार्थम् च भावयतः चित्तम् एकाग्रम् सम्पद्यते
sp008-000396_YS_04	तथा चोक्तम्
sp008-000397_YS_04	स्वाध्यायाद्योगमासीत योगात्स्वाध्यायमामनेत
sp008-000398_YS_04	स्वाध्याययोगसम्पत्त्या परमात्म प्रकाशते इति
sp008-000399_YS_04	किम् चास्य भवति
sp008-000400_YS_04	ततः प्रत्यक्चेतनाधिगमोऽप्यन्तरायाभावश्च
sp008-000401_YS_04	ये तावत् अन्तराया व्याधिप्रभृतयः ते तावत् ईश्वरप्रणिधानात् न भवन्ति
sp008-000402_YS_04	स्वरूपदर्शनमपि अस्य भवति
sp008-000403_YS_04	यथैव ईश्वरः पुरुषः शुद्धः प्रसन्नः केवलः अनुपसर्गः तथा अयमपि बुद्धेः प्रतिसंवेदी पुरुषः इत्येवम् अधिगच्छति
sp008-000404_YS_05	अथ के अन्तरायाः ये चित्तस्य विक्षेपाः के पुनस्ते कियन्तो वा इति
sp008-000405_YS_05	व्याधिस्त्यानसंशयप्रमादालस्याविरतिभ्रान्तिदर्शनालब्धभूमिकत्वानवस्थितत्वानि चित्तविक्षेपास्तेऽन्तरायाः
sp008-000406_YS_05	नव अन्तरायाः चित्तस्य विक्षेपाः
sp008-000407_YS_05	सहैते चित्तवृत्तिभिः भवन्ति
sp008-000408_YS_05	एतेषाम् अभावे न भवन्ति पूर्वोक्ताः चित्तवृत्तयः
sp008-000409_YS_05	तत्र व्याधिः धातु रस करण वैषम्यम्
sp008-000410_YS_05	स्त्यानम् अकर्मण्यता चित्तस्य
sp008-000411_YS_05	संशयः उभयकोटिस्पृग्विज्ञानम् स्यात् इदमेवम् नैवम् स्यादिति
sp008-000412_YS_05	प्रमादः समाधिसाधनानाम् अभावनम्
sp008-000413_YS_05	आलस्यम् कायस्य चित्तस्य च गुरुत्वात् अप्रवृत्तिः
sp008-000414_YS_05	अविरतिः चित्तस्य विषयसम्प्रयोगात्मा गर्धः
sp008-000415_YS_05	भ्रान्तिदर्शनम् विपर्ययज्ञानम्
sp008-000416_YS_05	अलब्धभूमिकत्वम् समाधिभूमेः अलाभः अनवस्थितत्वम् लब्धायाम् भूमौ चित्तस्य अप्रतिष्ठा
sp008-000417_YS_05	समाधिप्रतिलम्भे हि सति तदवस्थितम् स्यादिति
sp008-000418_YS_05	एते चित्तविक्षेपा नव योगमला योगप्रतिपक्षा योगान्तराया इत्यभिधीयन्ते
sp008-000419_YS_05	दुःख दौर्मनस्याङ्गमेजयत्व श्वासप्रश्वासा विक्षेपसहभुवः
sp008-000420_YS_05	दुःखम् आध्यात्मिकम् आधिभौतिकम् आधिदैविकम् च
sp008-000421_YS_05	येनाभिहताः प्राणिनः तदुपघाताय प्रयतन्ते तद्दुःखम्
sp008-000422_YS_05	दौर्मनस्यम् इच्छाविघातात् चेतसः क्षोभः
sp008-000423_YS_05	यदङ्गानि ऐजयति कम्पयति तदङ्गमेजयत्वम्
sp008-000424_YS_05	प्राणो यद्बाह्यम् वायुमाचामति स श्वासः
sp008-000425_YS_05	यत्कोष्ठ्यम् वायुम् निःसारयति स प्रश्वासः
sp008-000426_YS_05	एते विक्षेपसहभुवः विक्षिप्तचित्तस्य एते भवन्ति
sp008-000427_YS_05	समाहितचित्तस्य एते न भवन्ति
sp008-000428_YS_05	अथैते विक्षेपाः समाधिप्रतिपक्षाः ताभ्यामेव अभ्यासवैराग्याभ्याम् निरोद्धव्याः
sp008-000429_YS_05	तत्राभ्यासस्य विषयमुपसंहरन् इदमाह
sp008-000430_YS_05	तत्प्रतिषेधार्थमेकतत्त्वाभ्यासः
sp008-000431_YS_05	विक्षेपप्रतिषेधार्थम् एकतत्त्वावलम्बनम् चित्तम् अभ्यसेत
sp008-000432_YS_05	यस्य तु प्रत्यर्थनियतम् प्रत्ययमात्रम् क्षणिकम् च चित्तम् तस्य सर्वमेव चित्तम् एकाग्रम् नास्त्येव विक्षिप्तम्
sp008-000433_YS_05	यदि पुनरिदम् सर्वतः प्रत्याहृत्य एकस्मिन्नर्थे समाधीयते
sp008-000434_YS_05	तदा भवति एकाग्रम् इत्यतः न प्रत्यर्थनियतम्
sp008-000435_YS_05	योऽपि सदृशप्रत्ययप्रवाहेण चित्तम् एकाग्रम् मन्यते तस्य एकाग्रता
sp008-000436_YS_05	यदि प्रवाहचित्तस्य धर्मः तदा एकम् नास्ति प्रवाहचित्तम् क्षणिकत्वात्
sp008-000437_YS_05	अथ प्रवाहांशस्यैव प्रत्ययस्य धर्मः स सर्वः सदृशप्रत्ययप्रवाही वा विसदृशप्रत्ययप्रवाही वा प्रत्यर्थनियतत्वात् एकाग्र एवेति विक्षिप्तचित्तानुपपत्तिः
sp008-000438_YS_05	तस्मादेकम् अनेकार्थम् अवस्थितम् चित्तमिति
sp008-000439_YS_05	यदि च चित्तेन एकेन अनन्विताः स्वभावभिन्नाः प्रत्ययाः जायेरन् अथ कथम् अन्यप्रत्ययदृष्टस्य अन्यः स्मर्ता भवेत्
sp008-000440_YS_05	अन्यप्रत्ययोपचितस्य च कर्माशयस्य अन्यः प्रत्ययः उपभोक्ता भवेत्
sp008-000441_YS_05	कथञ्चित् समाधीयमानम् अपि एतद्गोमयपायसीयम् न्यायमाक्षिपति
sp008-000442_YS_05	किम् च स्वात्मानुभवापह्नवः चित्तस्य अन्यत्वे प्राप्नोति
sp008-000443_YS_05	कथम् यदहम् अद्राक्षम् तत्स्पृशामि
sp008-000444_YS_05	यच्च अप्रक्षम् तत्पश्यामि इत्यहमिति प्रत्ययः सर्वस्य प्रत्ययस्य भेदे सति प्रत्ययिनि अभेदेन उपस्थितः
sp008-000445_YS_05	एकप्रत्ययविषयोऽयम् अभेदात्मा अहमिति प्रत्ययः कथम् अत्यन्तभिन्नेषु चित्तेषु वर्तमानम् सामान्यमेकम् प्रत्ययिनम् आश्रयेत्
sp008-000446_YS_05	स्वानुभवग्राह्यश्च अयम् अभेदात्माहम् इति प्रत्ययः
sp008-000447_YS_05	न च प्रत्यक्षस्य माहात्म्यम् प्रमाणान्तरेण अभिभूयते
sp008-000448_YS_05	प्रमाणान्तरम् च प्रत्यक्षबलेनैव व्यवहारम् लभते
sp008-000449_YS_05	तस्मात् एकम् अनेकार्थम् अवस्थितम् च चित्तम्
sp008-000450_YS_06	यस्य चित्तस्य अवस्थितस्य इदम् शास्त्रेण परिकर्म निर्दिश्यते तत्कथम्
sp008-000451_YS_06	मैत्रीकरुणामुदितोपेक्षणाम् सुखदुःखपुण्यापुण्यविषयाणाम् भावनातश्चित्तप्रसादनम्
sp008-000452_YS_06	तत्र सर्वप्राणिषु सुखसम्भोगापन्नेषु मैत्रीम् भावयेत्
sp008-000453_YS_06	दुःखितेषु करुणाम्
sp008-000454_YS_06	पुण्यात्मकेषु मुदिताम्
sp008-000455_YS_06	अपुण्यशीलेषु उपेक्षाम्
sp008-000456_YS_06	एवमस्य भावयतः शुक्लो धर्म उपजायते
sp008-000457_YS_06	ततश्च चित्तम् प्रसीदति
sp008-000458_YS_06	प्रसन्नम् एकाग्रम् स्थितिपदम् लभते
sp008-000459_YS_06	प्रच्छर्दन विधारणाभ्याम् वा प्राणस्य
sp008-000460_YS_06	कोष्ठ्यस्य वायोः नासिकापुटाभ्याम् प्रयत्नविशेषात् वमनम् प्रच्छर्दनम्
sp008-000461_YS_06	विधारणम् प्राणायामः
sp008-000462_YS_06	ताभ्याम् वा मनसः स्थितिम् सम्पादयेत्
sp008-000463_YS_06	विषयवती वा प्रवृत्तिरुत्पन्ना मनसः स्थितिनिबन्धिनी
sp008-000464_YS_06	नासिकाग्रे धारयतोऽस्य या दिव्यगन्धसंवित् सा गन्धप्रवृत्तिः
sp008-000465_YS_06	जिह्वाग्रे रससंवित्
sp008-000466_YS_06	तालुनि रूपसंवित्
sp008-000467_YS_06	जिह्वामध्ये स्पर्शसंवित्
sp008-000468_YS_06	जिह्वामूले शब्दसंवित् इत्येताः वृत्तयः उत्पन्नाः चित्तम् स्थितौ निबध्नन्ति
sp008-000469_YS_06	संशयम् विधमन्ति समाधिप्रज्ञायाम् च द्वारीभवन्ति
sp008-000470_YS_06	एतेन चन्द्रादित्य ग्रह मणि प्रदीप रत्नादिषु प्रवृत्तिरुत्पन्ना विषयवती इव वेदितव्या
sp008-000471_YS_06	यद्यपि हि तत्तच्छास्त्रानुमानाचार्योपदेशैः अवगतम् अर्थतत्त्वम् सद्भूतमेव भवति
sp008-000472_YS_06	एतेषाम् यथाभूतार्थप्रतिपादनसामर्थ्यात् तथापि यावदेकदेशोऽपि कश्चिन्न स्वकरणसंवेद्यो भवति
sp008-000473_YS_06	तावत् सर्वम् परोक्षमिव अपवर्गादिषु सूक्ष्मेषु अर्थेषु न दृढाम् बुद्धिम् उत्पादयति
sp008-000474_YS_06	तस्मात् शास्त्रानुमानाचार्योपदेशोपोद्वलनार्थमेव अवश्यम् कश्चिदर्थविशेषः प्रत्यक्षीकर्तव्यः
sp008-000475_YS_06	तत्र तदुपदिष्टार्थैकदेशप्रत्यक्षत्वे सति सर्वम् सूक्ष्मविषयमपि आपवर्गात् श्रद्धीयते
sp008-000476_YS_06	एतदर्थमेव इदम् चित्तपरिकर्म निर्दिश्यते
sp008-000477_YS_06	अनियतासु वृत्तिषु तद्विषयायाम् वशीकारसञ्ज्ञायाम् उपजातायाम् चित्तम् समर्थम् स्यात्
sp008-000478_YS_06	तस्य तस्यार्थस्य प्रत्यक्षीकरणाय इति
sp008-000479_YS_06	तथा च सति श्रद्धा वीर्य स्मृति समाधयः अस्य अप्रतिबन्धेन भविष्यन्ति इति
sp008-000480_YS_07	विशोका वा ज्योतिष्मती
sp008-000481_YS_07	प्रवृत्तिरुत्पन्ना मनसः स्थितिनिबन्धनीति अनुवर्तते
sp008-000482_YS_07	हृदयपुण्डरीके धारयतो या बुद्धिसंवित् बुद्धिसत्त्वम् हि भास्वरम् आकाशकल्पम्
sp008-000483_YS_07	तत्र स्थितिवैशारद्यात् प्रवृत्तिः सूर्येन्दु ग्रह मणि प्रभारूपाकारेण विकल्पते
sp008-000484_YS_07	तथाऽस्थितायाम् समापन्नम् चित्तम् निस्तरङ्ग महोदधिकल्पम् शान्तम् अनन्तम् अस्मितामात्रम् भवति
sp008-000485_YS_07	यत्रेदमुक्तम् तम् अणुमात्रमात्मानम् अनुविद्य अस्मीत्येवम् तावत् सम्प्रजानीते इति
sp008-000486_YS_07	एषा द्वयी विशोका विषयवती अस्मितामात्रा च प्रवृत्तिः ज्योतिष्मती इत्युच्यते
sp008-000487_YS_07	यया योगिनः चित्तम् स्थितिपदम् लभते इति
sp008-000488_YS_07	वीतरागविषयम् वा चित्तम्
sp008-000489_YS_07	वीतरागचित्तालम्बनोपरक्तम् वा योगिनश्चित्तम् स्थितिपदम् लभत इति
sp008-000490_YS_07	स्वप्ननिद्राज्ञानालम्बनम् वा
sp008-000491_YS_07	स्वप्नज्ञानालम्बनम् वा निद्राज्ञानालम्बनम् वा तदाकारम् योगिनश्चित्तम् स्थितिपदम् लभत इति
sp008-000492_YS_07	यथाभिमतध्यानाद्वा
sp008-000493_YS_07	यदेवाभिमतम् तदेव ध्यायेत्
sp008-000494_YS_07	तत्र लब्धस्थितिकम् अन्यत्रापि स्थितिपदम् लभत इति
sp008-000495_YS_07	परमाणुपरममहत्त्वान्तोऽस्य वशीकारः
sp008-000496_YS_07	सूक्ष्मे निविशमानस्य परमाण्वन्तम् स्थितिपदम् लभते इति
sp008-000497_YS_07	स्थूले निविशमानस्य परममहत्त्वान्तम् स्थितिपदम् चित्तस्य
sp008-000498_YS_07	एवम् तौ उभयीम् कोटिम् अनुधावतो योऽस्य अप्रतिघातः सः परो वशीकारः
sp008-000499_YS_07	तद्वशीकारात् परिपूर्णम् योगिनः चित्तम् न पुनरभ्यासकृतम् परिकर्मापेक्षत इति
sp008-000500_YS_07	अथ लब्धस्थितिकस्य चेतसः किंस्वरूपा किंविषया वा समापत्तिरिति तदुच्यते
sp008-000501_YS_07	क्षीणवृत्तेरभिजातस्येव मणेर्ग्रहीतृग्रहणग्राह्येषु तत्स्थतदञ्जनतासमापत्तिः
sp008-000502_YS_07	क्षीणवृत्तेरिति प्रत्यमित प्रत्ययस्य इत्यर्थः
sp008-000503_YS_07	अभिजातस्येव मणेरिति दृष्टान्तोपादानम्
sp008-000504_YS_07	यथा स्फटिकः उपाश्रयभेदात् तत्तद्रूपोपरक्तः उपाश्रयरूपाकारेण निर्भासते
sp008-000505_YS_07	तथा ग्राह्यालम्बनोपरक्तम् चित्तम् ग्राह्यसमापन्नम् ग्राह्यस्वरूपाकारेण निर्भासते
sp008-000506_YS_07	तथा भूतसूक्ष्मोपरक्तम् भूतसूक्ष्मसमापन्नम् भूतसूक्ष्मस्वरूपाभासम् भवति
sp008-000507_YS_07	तथा विश्वभेदोपरक्तम् विश्वभेदसमापन्नम् विश्वरूपाभासम् भवति
sp008-000508_YS_07	तथा ग्रहणेष्वपि इन्द्रियेष्वपि द्रष्टव्यम्
sp008-000509_YS_07	ग्रहणालम्बनोपरक्तम् ग्रहणसमापन्नम् ग्रहणस्वरूपाकारेण निर्भासते
sp008-000510_YS_07	तथा ग्रहीतृपुरुषालम्बनोपरक्तम् ग्रहीतृपुरुषसमापन्नम् ग्रहीतृपुरुषस्वरूपाकारेण निर्भासते
sp008-000511_YS_07	तथा मुक्तपुरुषालम्बनोपरक्तम् मुक्तपुरुषसमापन्नम् मुक्तपुरुषस्वरूपाकारेण निर्भासत इति
sp008-000512_YS_07	तदेवमभिजातमणिकल्पस्य चेतसो ग्रहीतृग्रहणग्राह्येषु पुरुषेन्द्रियभूतेषु या तत्स्थतदञ्जनता तेषु स्थितस्य तदाकारापत्तिः सा समापत्तिः इत्युच्यते
sp008-000513_YS_08	तत्र शब्दार्थज्ञानविकल्पैः सङ्कीर्णा सवितर्का समापत्तिः
sp008-000514_YS_08	तद्यथा गौरिति शब्दः गौरित्यर्थः गौरिति ज्ञानमिति अविभागेन विभक्तानामपि ग्रहणम् दृष्टम्
sp008-000515_YS_08	विभज्यमानाश्च अन्ये शब्दधर्माः अन्ये अर्थधर्माः अन्ये ज्ञानधर्माः इत्येतेषाम् विभक्तः पन्थाः
sp008-000516_YS_08	तत्र समापन्नस्य योगिनो यो गवाद्यर्थः समाधिप्रज्ञायाम् समारूढः स चेत् शब्दार्थज्ञानविकल्पानुविद्धः उपावर्तते
sp008-000517_YS_08	सा सङ्कीर्णा समापत्तिः सवितर्का इत्युच्यते
sp008-000518_YS_08	यदा पुनः शब्दसङ्केतस्मृतिपरिशुद्धौ श्रुतानुमानज्ञानविकल्पशून्यायाम् समाधिप्रज्ञायाम् स्वरूपमात्रेण अवस्थितः अर्थः तत्स्वरूपाकारमात्रतया एव अवच्छिद्यते
sp008-000519_YS_08	सा च निर्वितर्का समापत्तिः
sp008-000520_YS_08	तत्परम् प्रत्यक्षम्
sp008-000521_YS_08	तच्च श्रुतानुमानयोः बीजम्
sp008-000522_YS_08	ततः श्रुतानुमाने प्रभवतः
sp008-000523_YS_08	न च श्रुतानुमानज्ञानसहभूतम् तद्दृष्टान्तम्
sp008-000524_YS_08	तस्मात् असङ्कीर्णम् प्रमाणान्तरेण योगिनो निर्वितर्कसमाधिजम् दर्शनमिति
sp008-000525_YS_08	निर्वितर्कायाः समापत्तेः अस्याः सूत्रेण लक्षणम् द्योत्यते
sp008-000526_YS_08	स्मृतिपरिशुद्धौ स्वरूप शून्येवार्थ मात्र निर्भासा निर्वितर्का
sp008-000527_YS_08	या शब्द सङ्केत श्रुतानुमान ज्ञानविकल्पस्मृतिपरिशुद्धौ ग्राह्यस्वरूपोपरक्ता प्रज्ञा
sp008-000528_YS_08	स्वमिव प्रज्ञास्वरूपम् ग्रहणात्मकम् त्यक्त्वा पदार्थमात्रस्वरूपा ग्राह्यस्वरूपापन्ना इव भवति
sp008-000529_YS_08	सा तदा निर्वितर्का समापत्तिः
sp008-000530_YS_08	तथा च व्याख्यातम्
sp008-000531_YS_08	तस्याः एकबुद्ध्युपक्रमो ह्यर्थात्माणु प्रचयविशेषात्मा गवादिः घटादिर्वा लोकः
sp008-000532_YS_08	स च संस्थानविशेषो भूतसूक्ष्माणाम् साधारणो धर्मः
sp008-000533_YS_08	आत्मभूतः फलेन व्यक्तेनानुमितः स्वव्यञ्जकाञ्जनः प्रादुर्भवति
sp008-000534_YS_08	धर्मान्तरोदये च तिरोभवति
sp008-000535_YS_08	स एष धर्मः अवयवी इत्युच्यते
sp008-000536_YS_08	योऽसौ एकश्च महान् च अणीयान् च स्पर्शवान् च क्रियाधर्मकश्च अनित्यश्च
sp008-000537_YS_08	तेन अवयविना व्यवहाराः क्रियन्ते
sp008-000538_YS_08	यस्य पुनः अवस्तुकः स प्रचयविशेषः सूक्ष्मम् च कारणम् अनुपलभ्यम्
sp008-000539_YS_08	अविकल्पस्य तस्य अवयव्यभावात् अतद्रूपप्रतिष्ठम् मिथ्याज्ञानमिति प्रायेण सर्वमेव प्राप्तम् मिथ्याज्ञानमिति
sp008-000540_YS_08	तदा च सम्यग् ज्ञानमपि किम् स्यात् विषयाभावात्
sp008-000541_YS_08	यद् यदुपलभ्यते तत्तदवयवित्वेन आघ्रातम्
sp008-000542_YS_08	तस्मादस्ति अवयवी यो महत्त्वादिव्यवहारापन्नः समापत्तेः निर्वितर्कायाः विषयो भवति
sp008-000543_YS_08	एतयैव सविचारा निर्विचारा च सूक्ष्मविषया व्याख्याता
sp008-000544_YS_08	तत्र भूतसूक्ष्मेषु अभिव्यक्तधर्मकेषु देशकाल निमित्तानुभवावच्छिन्नेषु या समापत्तिः सा सविचारा इत्युच्यते
sp008-000545_YS_08	तत्रापि एकबुद्धिनिर्ग्राह्यमेव उदितधर्मविशिष्टम् भूतसूक्ष्मम् आलम्बनीभूतम् समाधिप्रज्ञायाम् उपतिष्ठते
sp008-000546_YS_08	या पुनः सर्वथा सर्वतः शान्तोदिताव्यपदेश्यधर्मानवच्छिन्नेषु सर्वधर्मानुपातिषु सर्वधर्मात्मकेषु समापत्तिः सा निर्विचारा इत्युच्यते
sp008-000547_YS_08	एवंस्वरूपम् हि तद् भूतसूक्ष्ममेतेनैव स्वरूपेण आलम्बनीभूतमेव समाधिप्रज्ञास्वरूपम् उपरञ्जयति
sp008-000548_YS_08	प्रज्ञा च स्वरूपशून्येव अर्थमात्रा यदा भवति तदा निर्विचारा इत्युच्यते
sp008-000549_YS_08	तत्र महावस्तुविषया सवितर्का निर्वितर्का च
sp008-000550_YS_08	सूक्ष्मविषया सविचारा निर्विचारा च
sp008-000551_YS_08	एवमुभयोः एतयैव निर्वितर्कया विकल्पहानिः व्याख्याता इति
sp008-000552_YS_09	सूक्ष्मविषयत्वम् चालिङ्गपर्यवसानम्
sp008-000553_YS_09	पार्थिवस्य अणोः गन्धतन्मात्रम् सूक्ष्मो विषयः
sp008-000554_YS_09	आप्यस्य रसतन्मात्रम् तैजसस्य रूपतन्मात्रम्
sp008-000555_YS_09	वायवीयस्य स्पर्शतन्मात्रम् आकाशस्य शब्दतन्मात्रम् इति
sp008-000556_YS_09	तेषाम् अहङ्कारः अस्यापि लिङ्गमात्रम् सूक्ष्मो विषयः
sp008-000557_YS_09	लिङ्गमात्रस्यापि अलिङ्गम् सुक्ष्मो विषयः
sp008-000558_YS_09	न च अलिङ्गात्परम् सूक्ष्ममस्ति नन्वस्ति पुरुषः सूक्ष्म इति
sp008-000559_YS_09	सत्यम् यथा लिङ्गात् परम् अलिङ्गस्य सौचम्यम् न चैवम् पुरुषस्य
sp008-000560_YS_09	किन्तु लिङ्गस्य अन्वयिकारणम् पुरुषो न भवति हेतुस्तु भवतीति
sp008-000561_YS_09	अतः प्रधाने सौम्यम् निरतिशयम् व्याख्यातम्
sp008-000562_YS_09	ता एव सबीजः समाधिः
sp008-000563_YS_09	ताः चतस्रः समापत्तयो बहिर्वस्तुबीजा इति समाधिरपि सबीजः
sp008-000564_YS_09	तत्र स्थूलेऽर्थे सवितर्को निर्वितर्कः सूक्ष्मेऽर्थे सविचारो निर्विचारः इति
sp008-000565_YS_09	चतुर्धोपसङ्ख्यातः समाधिः इति
sp008-000566_YS_09	निर्विचारवैशारद्येऽध्यात्मप्रसादः
sp008-000567_YS_09	अशुद्ध्यावरणमलापेतस्य प्रकाशात्मनो बुद्धिसत्त्वस्य रजस्तमोभ्याम् अनभिभूतः स्वच्छः स्थितिप्रवाहो वैशारद्यम्
sp008-000568_YS_09	यदा निर्विचारस्य समाधेः वैशारद्यमिदम् जायते तदा योगिनो भवति अध्यात्मप्रसादः
sp008-000569_YS_09	भूतार्थविषयः क्रमाननुरोधी स्फुटप्रज्ञाऽऽलोकः तथा चोक्तम्
sp008-000570_YS_10	प्रज्ञाप्रासादमारुह्य अशोच्यः शोचतो जनान्
sp008-000571_YS_10	भूमिष्ठानिव शैलस्थः सर्वान् प्राज्ञोऽनुपश्यति
sp008-000572_YS_10	ऋतम्भरा तत्र प्रज्ञा
sp008-000573_YS_10	तस्मिन् समाहितचित्तस्य या प्रज्ञा जायते तस्या ऋतम्भरेति सञ्ज्ञा भवति
sp008-000574_YS_10	अन्वर्था च सा सत्यमेव बिभर्ति
sp008-000575_YS_10	न च तत्र विपर्यासज्ञानगन्धोऽपि अस्तीति
sp008-000576_YS_10	तथा चोक्तम्
sp008-000577_YS_10	आगमेनानुमानेन ध्यानाभ्यासरसेन च
sp008-000578_YS_10	त्रिधा प्रकल्पयन्प्रज्ञाम् लभते योगमुत्तमम् इति
sp008-000579_YS_10	सा पुनः
sp008-000580_YS_10	श्रुतानुमानप्रज्ञाभ्यामन्यविषया विशेषार्थत्वात्
sp008-000581_YS_10	श्रुतम् आगमविज्ञानम् तत्सामान्यविषयम्
sp008-000582_YS_10	न हि आगमेन शक्यः विशेषोऽभिधातुम्
sp008-000583_YS_10	कस्मात् न हि विशेषेण कृतसङ्केतः शब्द इति
sp008-000584_YS_10	तथानुमानम् सामान्यविषयमेव
sp008-000585_YS_10	यत्र प्राप्तिः तत्र गतिः यत्र न प्राप्तिः तत्र न गतिः इत्युक्तम्
sp008-000586_YS_10	अनुमानेन च सामान्येन उपसंहारः
sp008-000587_YS_10	तस्मात् श्रुतानुमानविषयो न विशेषः कश्चिदस्तीति
sp008-000588_YS_10	न चास्य सूक्ष्मव्यवहितविप्रकृष्टस्य वस्तुनः लोकप्रत्यक्षेण ग्रहणमस्ति
sp008-000589_YS_10	न चास्य विशेषस्य अप्रमाणकस्य अभावः अस्तीति समाधिप्रज्ञानिर्ग्राह्य एव स विशेषो भवति
sp008-000590_YS_10	भूतसूक्ष्मगतो वा पुरुषगतो वा
sp008-000591_YS_10	तस्मात् श्रुतानुमानप्रज्ञाभ्याम् अन्यविषया सा प्रज्ञा विशेषार्थत्वादिति
sp008-000592_YS_10	समाधिप्रज्ञाप्रतिलम्भे योगिनः प्रज्ञाकृतः संस्कारो नवो नवो जायते
sp008-000593_YS_10	तज्जः संस्कारोऽन्यसंस्कारप्रतिबन्धी
sp008-000594_YS_10	समाधिप्रज्ञाप्रभवः संस्कारो व्युत्थानसंस्काराशयम् बाधते
sp008-000595_YS_10	व्युत्थानसंस्काराभिभवात् तत्प्रभवाः प्रत्ययाः न भवन्ति
sp008-000596_YS_10	प्रत्ययनिरोधे समाधिरुपतिष्ठते
sp008-000597_YS_10	ततः समाधिजा प्रज्ञा ततः प्रज्ञाकृताः संस्काराः इति नवो नवः संस्काराशयो जायते
sp008-000598_YS_10	ततश्च प्रज्ञा ततश्च संस्काराः इति
sp008-000599_YS_10	कथमसौ संस्कारातिशयः चित्तम् साधिकारम् न करिष्यति इति
sp008-000600_YS_10	न ते प्रज्ञाकृताः संस्काराः क्लेशक्षयहेतुत्वात् चित्तम् अधिकारविशिष्टम् कुर्वन्ति
sp008-000601_YS_10	चित्तम् हि ते स्वकार्यात् अवसादयन्ति
sp008-000602_YS_10	ख्यातिपर्यवसानम् हि चित्तचेष्टितमिति
sp008-000603_YS_10	किम् चास्य भवति
sp008-000604_YS_10	तस्यापि निरोधे सर्वनिरोधान् निर्बीजः समाधिः
sp008-000605_YS_10	इति भगवत् पतञ्जलिविरचिते योगसूत्रे प्रथमः समाधिपादः
sp008-000606_YS_10	स न केवलम् समाधिप्रज्ञाविरोधी
sp008-000607_YS_10	प्रज्ञाकृतानामपि संस्काराणाम् प्रतिबन्धी भवति
sp008-000608_YS_10	कस्मात् निरोधजः संस्कारः समाधिजान् संस्कारान् बाधते इति
sp008-000609_YS_10	निरोधस्थिति काल क्रमानुभवेन निरोधचित्तकृत संस्कारास्तित्वम् अनुमेयम्
sp008-000610_YS_10	व्युत्थाननिरोधसमाधिप्रभवैः सह कैवल्यभागीयैः संस्कारैः चित्तम् स्वस्याम् प्रकृतौ अवस्थितायाम् प्रविलीयते
sp008-000611_YS_10	तस्मात् ते संस्काराः चित्तस्य अधिकारविरोधिनो न स्थितिहेतवो भवन्तीति
sp008-000612_YS_10	यस्मात् अवसिताधिकारम् सह कैवल्यभागीयैः संस्कारैः चित्तम् निवर्तते
sp008-000613_YS_10	तस्मिन् निवृत्ते पुरुषः स्वरूपमात्रप्रतिष्ठः अतः शुद्धः केवलः मुक्तः इत्युच्यते इति
sp008-000614_YS_10	इति श्रीपातञ्जले साङ्ख्यप्रवचने योगशास्त्रे श्रीमद्व्यासभाष्ये समाधिपादः प्रथमः
sp008-000615_YS_11	द्वितीयः साधनपादः
sp008-000616_YS_11	उद्दिष्टः समाहितचित्तस्य योगः
sp008-000617_YS_11	कथम् व्युत्थितचित्तः अपि योगयुक्तः स्यात् इत्येतत् आरभ्यते
sp008-000618_YS_11	तपःस्वाध्यायेश्वरप्रणिधानानि क्रियायोगः
sp008-000619_YS_11	न अतपस्विनो योगः सिद्ध्यति
sp008-000620_YS_11	अनादिकर्मक्लेशवासनाचित्रा प्रत्युपस्थितविषयजाला च अशुद्धिः नान्तरेण तपः सम्भेदम् आपद्यत इति तपस उपादानम्
sp008-000621_YS_11	तच्च चित्तप्रसादनम् अबाधमानम् अनेन असेव्यमिति मन्यते
sp008-000622_YS_11	स्वाध्यायः प्रणवादिपवित्राणाम् जपः मोक्षशास्त्राध्ययनम् वा
sp008-000623_YS_11	ईश्वरप्रणिधानम् सर्वक्रियाणाम् परमगुरौ अर्पणम् तत्फलसन्न्यासो वा
sp008-000624_YS_11	स हि क्रियायोगः
sp008-000625_YS_11	समाधिभावनार्थः क्लेशतनूकरणार्थश्च
sp008-000626_YS_11	स हि आसेव्यमानः समाधिम् भावयति क्लेशांश्च प्रतनूकरोति
sp008-000627_YS_11	प्रतनूकृतान् क्लेशान् प्रसङ्ख्यानाग्निना दग्धबीजकल्पान् अप्रसवधर्मिणः करिष्यतीति
sp008-000628_YS_11	तेषाम् तनूकरणात् पुनः क्लेशैः अपरामृष्टा सत्त्वपुरुषान्यताख्यातिः सूक्ष्मा प्रज्ञा समाप्ताधिकारा प्रतिप्रसवाय कल्पिष्यते इति
sp008-000629_YS_11	अथ के ते क्लेशाः कियन्तो वा इति
sp008-000630_YS_11	अविद्यास्मितारागद्वेषाभिनिवेशाः क्लेशाः
sp008-000631_YS_11	क्लेशा इति
sp008-000632_YS_11	पञ्च विपर्यया इत्यर्थः
sp008-000633_YS_11	ते स्यन्दमाना गुणाधिकारम् द्रढयन्ति परिणामम् अवस्थापयन्ति
sp008-000634_YS_11	कार्यकारणस्रोतः उन्नमयन्ति
sp008-000635_YS_11	परस्परानुग्रहतन्त्रीभूय कर्मविपाकम् च अभिनिर्हरन्तीति
sp008-000636_YS_12	अविद्या क्षेत्रमुत्तरेषाम् प्रसुप्ततनुविच्छिन्नोदाराणाम्
sp008-000637_YS_12	अत्र अविद्या क्षेत्रम् प्रसवभूमिः उत्तरेषाम् अस्मितादीनाम् चतुर्विधकल्पानाम् प्रसुप्ततनुविच्छिन्नोदाराणाम्
sp008-000638_YS_12	तत्र का प्रसुप्तिः चेतसि शक्तिमात्रप्रतिष्ठानाम् बीजभावोपगमः
sp008-000639_YS_12	तस्य प्रबोधः आलम्बने सम्मुखीभावः
sp008-000640_YS_12	प्रसङ्ख्यानवतो दग्धक्लेशबीजस्य सम्मुखीभूतेऽपि आलम्बने नासौ पुनरस्ति
sp008-000641_YS_12	दग्धबीजस्य कुतः प्ररोहः इति
sp008-000642_YS_12	अतः क्षीणक्लेशः कुशलः चरमदेह इत्युच्यते
sp008-000643_YS_12	तत्रैव सा दग्धबीजभावा पञ्चमी क्लेशावस्था नान्यत्र इति
sp008-000644_YS_12	सताम् क्लेशानाम् तदा बीजसामर्थ्यम् दग्धमिति विषयस्य सम्मुखीभावेऽपि सति न भवत्येषाम् प्रबोधः इति
sp008-000645_YS_12	उक्ता प्रसुप्तिः दग्धबीजानाम् अप्ररोहश्च
sp008-000646_YS_12	तनुत्वमुच्यते प्रतिपक्षभावनोपहताः क्लेशाः तनवो भवन्ति
sp008-000647_YS_12	तथा विच्छिद्य विच्छिद्य तेन तेनात्मना पुनः पुनः समुदाचरन्तीति विच्छिन्नाः
sp008-000648_YS_12	कथम् रागकाले क्रोधस्य अदर्शनात्
sp008-000649_YS_12	न हि रागकाले क्रोधः समुदाचरति
sp008-000650_YS_12	रागश्च क्वचित् दृश्यमानः न विषयान्तरे नास्ति
sp008-000651_YS_12	नैकस्याम् स्त्रियाम् चैत्रः रक्त इति अन्यासु स्त्रीषु विरक्त इति
sp008-000652_YS_12	किन्तु तत्र रागः लब्धवृत्तिः अन्यत्र तु भविष्यद्वृत्तिरिति
sp008-000653_YS_12	स हि तदा प्रसुप्ततनुविच्छिन्नो भवति
sp008-000654_YS_12	विषये यो लब्धवृत्तिः स उदारः
sp008-000655_YS_12	सर्व एव एते क्लेशविषयत्वम् न अतिक्रामन्ति
sp008-000656_YS_12	कस्तर्हि विच्छिन्नः प्रसुप्ततनुविच्छिन्नः प्रसुप्ततनुः उदारो वा क्लेशः इति
sp008-000657_YS_12	उच्यते सत्यमेव एतत्
sp008-000658_YS_12	किन्तु विशिष्टानाम् एव एतेषाम् विच्छिन्नादित्वम्
sp008-000659_YS_12	यथैव प्रतिपक्षभावनातो निवृत्तः तथैव स्वव्यञ्जकाञ्जनेन अभिव्यक्त इति
sp008-000660_YS_12	सर्व एव अमी क्लेशा अविद्याभेदाः
sp008-000661_YS_12	कस्मात् सर्वेषु अविद्या एव अभिप्लवते
sp008-000662_YS_12	यदविद्यया वस्तु अकार्यते तदेव अनुशेरते क्लेशाः
sp008-000663_YS_12	विपर्यासप्रत्ययकाले उपलभ्यन्ते क्षीयमाणाम् च अविद्यामनु क्षीयन्ते इति
sp008-000664_YS_12	तत्र अविद्यास्वरूपम् उच्यते
sp008-000665_YS_12	अनित्याशुचिदुःखानात्मसु नित्यशुचिसुखात्मख्यातिरविद्या
sp008-000666_YS_12	अनित्ये कार्ये नित्यख्यातिः
sp008-000667_YS_12	तद्यथा ध्रुवा पृथिवी
sp008-000668_YS_12	ध्रुवा सचन्द्रतारका द्यौः
sp008-000669_YS_12	अमृता दिवौकसः इति
sp008-000670_YS_12	तथाशुचौ परमबीभत्से काये उक्तम् च
sp008-000671_YS_12	स्थानाद्बीजादुपष्ठम्बात् निःस्यन्दान्निधनादपि
sp008-000672_YS_12	कायमाधेयशौचत्वात् पण्डिता ह्यशुचिम् विदुः
sp008-000673_YS_12	इत्यशुचौ शरीरे शुचिख्यातिः दृश्यते
sp008-000674_YS_12	नवेव शशाङ्कलेखाकमनीया इयम् कन्या
sp008-000675_YS_12	मध्वमृतावयवनिर्मिता इव चन्द्रम् भित्त्वा निःसृता इव ज्ञायते
sp008-000676_YS_12	नीलोत्पलपत्रायताक्षी हावगर्भाभ्याम् लोचनाभ्याम् जीवलोकम् आश्वासयन्तीव इति कस्य केन अभिसम्बन्धः
sp008-000677_YS_12	भवति च एवम् अशुचौ शुचिविपर्यासप्रत्ययः इति
sp008-000678_YS_12	एतेन अपुण्ये पुण्यप्रत्ययः तथैव अनर्थे च अर्थप्रत्ययो व्याख्यातः
sp008-000679_YS_12	तथा दुःखे सुखख्यातिम् वक्ष्यति
sp008-000680_YS_12	परिणामतापसंस्कारदुःखैर्गुणवृत्तिविरोधाच्च दुःखमेव सर्वम् विवेकिनः इति
sp008-000681_YS_12	तत्र सुखख्यातिरविद्या
sp008-000682_YS_12	तथा अनात्मनि आत्मख्यातिः बाह्योपकरणेषु चेतनाचेतनेषु भोगाधिष्ठाने वा शरीरे
sp008-000683_YS_12	पुरुषोपकरणे वा मनसि अनात्मनि आत्मख्यातिरिति
sp008-000684_YS_12	तथैतदत्र उक्तम् व्यक्तमव्यक्तम् वा सत्त्वम् आत्मत्वेन अभिप्रतीत्य तस्य सम्पदम् अनु नन्दति आत्मसम्पदम् मन्वानः
sp008-000685_YS_12	तस्य व्यापदम् अनुशोचति आत्मव्यापदम् मन्वानः स सर्वोऽतिबुद्धः इति
sp008-000686_YS_13	एषा चतुष्पदा भवत्यविद्या
sp008-000687_YS_13	मूलमस्य क्लेशसन्तानस्य कर्माशयस्य च सविपाकस्य इति
sp008-000688_YS_13	तस्याश्च अमित्रागोष्पदवत् वस्तुसतत्त्वम् विज्ञेयम्
sp008-000689_YS_13	यथा नामित्रौ मित्राभावः न मित्रमात्रम् किन्तु तद्विरुद्धः सपत्नः
sp008-000690_YS_13	तथा च अगोष्पदम् न गोष्पदाभावो न गोष्पदमात्रम्
sp008-000691_YS_13	किन्तु देश एव ताभ्याम् अन्यत् वस्त्वन्तरम्
sp008-000692_YS_13	एवम् अविद्या न प्रमाणम् न प्रमाणाभावः किन्तु विद्याविपरीतम् ज्ञानान्तरम् अविद्या इति
sp008-000693_YS_13	दृग्दर्शनशक्त्योरेकात्मतेवास्मिता
sp008-000694_YS_13	पुरुषो दृक्शक्तिः बुद्धिर्दर्शनशक्तिः इत्येतयोः एकस्वरूपापत्तिरिव अस्मिता क्लेश उच्यते
sp008-000695_YS_13	भोक्तृभोग्यशक्त्योः अत्यन्तविभक्तयोः अत्यन्तासङ्कीर्णयोः अविभागप्राप्तौ इव सत्याम् भोगः कल्पते
sp008-000696_YS_13	स्वरूपप्रतिलम्भे तु तयोः कैवल्यमेव भवति कुतो भोग इति
sp008-000697_YS_13	तथा चोक्तम् बुद्धितः परम् पुरुषम् आकारशीलविद्यादिभिः विभक्तम् अपश्यन् कुर्यात् तत्र आत्मबुद्धिम् मोहेन इति
sp008-000698_YS_13	सुखानुशयी रागः
sp008-000699_YS_13	सुखाभिजातस्य सुखानुस्मृतिपूर्वः सुखे तत्साधने वा यो गर्धः तृष्णा लोभः स राग इति
sp008-000700_YS_13	दुःखानुशयी द्वेषः
sp008-000701_YS_13	दुःखाभिज्ञस्य दुःखानुस्मृतिपूर्वो दुःखे तत्साधने वा यः प्रतिघो मन्युः जिघांसा क्रोधः स द्वेष इति
sp008-000702_YS_13	स्वरसवाही विदुषोऽपि तथारूढोऽभिनिवेशः
sp008-000703_YS_13	सर्वस्य प्राणिनः इयम् आत्माशीः नित्या भवति मा न भूवम् भूयासमिति
sp008-000704_YS_14	न च अननुभूतमरणधर्मकस्य एषा भवति आत्माशीः
sp008-000705_YS_14	एतया च पूर्वजन्मानुभवः प्रतीयते
sp008-000706_YS_14	स चायम् अभिनिवेशः क्लेशः स्वरसवाही कृमेरपि जातमात्रस्य प्रत्यक्षानुमानागमैः असम्भावितौ मरणत्रास उच्छेददृष्ट्यात्मकः पूर्वजन्मानुभूतम् मरणदुःखम् अनुमापयति
sp008-000707_YS_14	यथा च अयम् अत्यन्तमूढेषु दृश्यते क्लेशः
sp008-000708_YS_14	तथा विदुषोऽपि विज्ञातपूर्वापरान्तस्य रूढः
sp008-000709_YS_14	कस्मात् समाना हि तयोः कुशलाकुशलयोः मरणदुःखानुभवात् इयम् वासनेति
sp008-000710_YS_14	ते प्रतिप्रसवहेयाः सूक्ष्माः
sp008-000711_YS_14	ते पञ्चक्लेशा दग्धबीजकल्पा योगिनः चरिताधिकारे चेतसि प्रलीने सह तेनैव अस्तम् गच्छन्ति
sp008-000712_YS_14	स्थितानाम् तु बीजभावोपगतानाम्
sp008-000713_YS_14	ध्यानहेयास्तद्वृत्तयः
sp008-000714_YS_14	क्लेशानाम् या वृत्तयः स्थूलाः ताः क्रियायोगेन तनूकृताः सत्यः प्रसङ्ख्यानेन ध्यानेन हातव्याः यावत्सूक्ष्मीकृताः यावद्दग्धबीजकल्पाः इति
sp008-000715_YS_14	यथा च वस्त्राणाम् स्थूलो मलः पूर्वम् निर्धूयते पश्चात्सूक्ष्मो यत्नेन उपायेन च अपनीयते
sp008-000716_YS_14	तथा स्वल्पप्रतिपक्षाः स्थूलाः वृत्तयः क्लेशानाम् सूक्ष्मास्तु महाप्रतिपक्षाः इति
sp008-000717_YS_14	क्लेशमूलः कर्माशयो दृष्टादृष्टजन्मवेदनीयः
sp008-000718_YS_14	तत्र पुण्यापुण्यकर्माशयः कामलोभमोहक्रोधप्रसवः
sp008-000719_YS_14	स दृष्टजन्मवेदनीयश्च अदृष्टजन्मवेदनीयश्च
sp008-000720_YS_14	तत्र तीव्रसंवेगेन मन्त्रतपःसमाधिभिः निर्वर्तितः ईश्वरदेवतामहर्षिमहानुभावानाम् आराधनाद्वा यः परिनिष्पन्नः
sp008-000721_YS_14	स सद्यः परिपच्यते पुण्यकर्माशय इति
sp008-000722_YS_14	तथा तीव्रक्लेशेन भीतव्याधितकृपणेषु विश्वासोपगतेषु वा महानुभावेषु वा तपस्विषु कृतः पुनः पुनरुपकारः
sp008-000723_YS_14	स चापि पापकर्माशयः सद्य एव परिपच्यते
sp008-000724_YS_14	यथा नन्दीश्वरः कुमारो मनुष्यपरिणामम् हित्वा देवत्वेन परिणतः
sp008-000725_YS_14	तथा नहुषोऽपि देवानाम् इन्द्रः स्वकम् परिणामम् हित्वा तिर्यक्त्वेन परिणत इति
sp008-000726_YS_14	तत्र नारकाणाम् नास्ति दृष्टजन्मवेदनीयः कर्माशयः
sp008-000727_YS_14	क्षीणक्लेशानाम् अपि नास्ति अदृष्टजन्मवेदनीयः कर्माशय इति
sp008-000728_YS_14	सति मूले तद्विपाको जात्यायुर्भोगाः
sp008-000729_YS_14	सत्सु क्लेशेषु कर्माशयो विपाकारम्भो भवति न उच्छिन्नक्लेशमूलः
sp008-000730_YS_14	यथा तुषावनद्धाः शालितण्डलाः अदग्धबीजभावाः प्ररोहसमर्थाः भवन्ति
sp008-000731_YS_14	न अपनीततुषा दग्धबीजभावा वा
sp008-000732_YS_14	तथा क्लेशावनद्धः कर्माशयो विपाकप्ररोही भवति
sp008-000733_YS_14	न अपनीतक्लेशो न प्रसङ्ख्यानदग्धक्लेशबीजभावो वेति
sp008-000734_YS_14	स च विपाकः त्रिविधो जातिरायुर्भोग इति
sp008-000735_YS_14	तत्रेदम् विचार्यते किमेकम् कर्मैकस्य जन्मनः कारणम् अथैकम् कर्म अनेकम् जन्माक्षिपतीति
sp008-000736_YS_14	द्वितीया विचारणा किम् अनेकम् कर्म अनेकम् जन्म निर्वर्तयति अथ अनेकम् कर्म एकम् जन्म निर्वर्तयतीति
sp008-000737_YS_14	न तावत् एकम् कर्म एकस्य जन्मनः कारणम्
sp008-000738_YS_14	कस्मात् अनादिकालप्रचितस्य असङ्ख्येयस्य अवशिष्टस्य कर्मणः साम्प्रतिकस्य च फलक्रमानियमात् अनाश्वासो लोकस्य प्रसक्तः
sp008-000739_YS_14	स च अनिष्ट इति
sp008-000740_YS_15	न च एकम् कर्म अनेकस्य जन्मनः कारणम्
sp008-000741_YS_15	कस्मात् अनेकेषु कर्मसु एकैकमेव कर्म अनेकस्य जन्मनः कारणम् इति
sp008-000742_YS_15	अवशिष्टस्य विपाककालाभावः प्रसक्तः स चापि अनिष्ट इति
sp008-000743_YS_15	न च अनेकम् कर्म अनेकस्य जन्मनः कारणम्
sp008-000744_YS_15	कस्मात् तदनेकम् जन्म युगपन् न सम्भवतीति क्रमेणैव वाच्यम्
sp008-000745_YS_15	तथा च पूर्वदोषानुषङ्गः
sp008-000746_YS_15	तस्मात् जन्मप्रायणान्तरे कृतः पुण्यापुण्यकर्माशयप्रचयो विचित्रः प्रधानोपसर्जनभावेन अवस्थितः
sp008-000747_YS_15	प्रायणाभिव्यक्त एकप्रघट्टकेन मिलित्वा मरणम् प्रसाध्य सम्मूर्च्छित एकमेव जन्म करोति
sp008-000748_YS_15	तच्च जन्म तेनैव कर्मणा लब्धायुष्कम् भवति
sp008-000749_YS_15	तस्मिन्नायुषि तेनैव कर्मणा भोगः सम्पद्यत इति
sp008-000750_YS_15	असौ कर्माशयः जन्मायुर्भोगहेतुत्वात् त्रिविधपाकः अभिधीयते इति
sp008-000751_YS_15	अत एकभविक कर्माशय उक्त इति
sp008-000752_YS_15	दृष्टजन्मवेदनीयस्तु एकविपाकारम्भी भोगहेतुत्वात्
sp008-000753_YS_15	द्विपाकारम्भी वा भोगायुर्हेतुत्वान् नन्दीश्वरवत् नहुषवद्वा इति
sp008-000754_YS_15	क्लेशकर्म विपाकानुभवनिर्वर्तिताभिस्तु वासनाभिः अनादिकालसम्मूर्च्छितमिदम् चित्तम् चित्रीकृतमिव सर्वतो मत्स्यजालम् ग्रन्थिभिरिव आततम् इत्येताः अनेकभवपूर्विका वासनाः
sp008-000755_YS_15	यस्त्वयम् कर्माशयः एष एव एकभविक उक्तः इति
sp008-000756_YS_15	ये संस्काराः स्मृतिहेतवः ताः वासनाः ताश्च अनादिकालीनाः इति
sp008-000757_YS_15	यस्त्वसौ एकभविकः कर्माशयः सः नियतविपाकश्च अनियतविपाकश्च
sp008-000758_YS_15	तत्र अदृष्टजन्मवेदनीयस्य नियतविपाकस्य एव अयम् नियमः
sp008-000759_YS_15	न तु अदृष्टजन्मवेदनीयस्य अनियतविपाकस्य
sp008-000760_YS_15	कस्मात् यो हि अदृष्टजन्मवेदनीयः अनियतविपाकः तस्य त्रयी गतिः
sp008-000761_YS_15	कृतस्य अविपक्वस्य नाशः प्रधानकर्मणि आवापगमनम् वा नियतविपाकप्रधानकर्मणाभिभूतस्य वा चिरम् अवस्थानमिति
sp008-000762_YS_15	तत्र कृतस्य अविपक्वस्य नाशः यथा शुक्लकर्मोदयात् इहैव नाशः कृष्णस्य
sp008-000763_YS_15	यत्रेदमुक्तम्
sp008-000764_YS_15	द्वे द्वे ह वै कर्मणी वेदितव्ये
sp008-000765_YS_15	पापकस्यैको राशिः पुण्यकृतोऽपहन्ति
sp008-000766_YS_15	तदिच्छस्व कर्माणि सुकृतानि कर्तुम्
sp008-000767_YS_15	इहैव ते कर्म कवयो वेदयन्ते
sp008-000768_YS_15	प्रधानकर्मणि आवापगमनम् यत्रेदमुक्तम्
sp008-000769_YS_15	स्यात् स्वल्पः सङ्गरः सपरिहारः सप्रत्यवमर्षः कुशलस्य न अपकर्षाय अलम्
sp008-000770_YS_15	कस्मात् कुशलम् हि मे बह्वन्यदस्ति यत्र अयमावापम् गतः स्वर्गेऽपि अपकर्षमल्पम् करिष्यति इति
sp008-000771_YS_15	नियतविपाकप्रधानकर्मणा अभिभूतस्य वा चिरम् अवस्थानम् कथमिति
sp008-000772_YS_15	अदृष्टजन्मवेदनीयस्यैव नियतविपाकस्य कर्मणः समानम् मरणम् अभिव्यक्तिकारणम् उक्तम्
sp008-000773_YS_15	न तु अदृष्टजन्मवेदनीयानियतविपाकस्य
sp008-000774_YS_15	यत्तु अदृष्टजन्मवेदनीयम् कर्म अनियतविपाकम् तन्नश्येत् आवापम् वा गच्छेत् अभिभूतम् वा चिरम् अप्युपासीत
sp008-000775_YS_15	यावत्समानम् कर्म अभिव्यञ्जकम् निमित्तस्य न विपाकाभिमुखम् करोतीति
sp008-000776_YS_15	तद्विपाकस्यैव देशकालनिमित्तानवधारणात् इयम् कर्मगतिः चित्रा दुर्विज्ञाता च इति
sp008-000777_YS_15	न च उत्सर्गस्य अपवादान् निवृत्तिः इत्येकभविकः कर्माशयः अनुज्ञायत इति
sp008-000778_YS_15	ते ह्लादपरितापफलाः पुण्यापुण्यहेतुत्वात्
sp008-000779_YS_15	ते जन्मायुर्भोगाः पुण्यहेतुकाः सुखफला अपुण्यहेतुकाः दुःखफला इति
sp008-000780_YS_15	यथा चेदम् दुःखम् प्रतिकूलात्मकमेवम् विशेषसुखकालेऽपि दुःखमस्त्येव प्रतिकूलात्मकम् योगिनः
sp008-000781_YS_15	कथम् तदुपपद्यते
sp008-000782_YS_15	परिणामतापसंस्कारदुःखैर्गुणवृत्तिविरोधाच्च दुःखमेव सर्वम् विवेकिनः
sp008-000783_YS_16	सर्वस्यायम् रागानुविद्धः चेतनाचेतनसाधनाधीनः सुखानुभव इति तत्रास्ति रागजः कर्माशयः
sp008-000784_YS_16	तथा च द्वेष्टि दुःखसाधनानि मुह्यति च इति द्वेषमोहकृतोऽपि अस्ति कर्माशयः
sp008-000785_YS_16	तथा चोक्तम्
sp008-000786_YS_16	न अनुपहत्य भूतानि उपभोगः सम्भवतीति हिंसाकृतोऽपि अस्ति शारीरः कर्माशय इति
sp008-000787_YS_16	विषयसुखम् च अविद्या इत्युक्तम्
sp008-000788_YS_16	या भोगेषु इन्द्रियाणाम् तृप्तेः उपशान्तिः तत्सुखम्
sp008-000789_YS_16	या लौल्यात् अनुपशान्तिः तद्दुःखम्
sp008-000790_YS_16	न च इन्द्रियाणाम् भोगाभ्यासेन वैतृष्ण्यम् कर्तुम् शक्यम्
sp008-000791_YS_16	कस्मात् यतो भोगाभ्यासम् अनुविवर्धन्ते रागाः कौशलानि च इन्द्रियाणाम् इति तस्मात् अनुपायः
sp008-000792_YS_16	सुखस्य भोगाभ्यास इति
sp008-000793_YS_16	स खल्वयम् वृश्चिकविषभीत इव आशीविषेण दष्टो यः सुखार्थी विषयानुवासितो महति दुःखपङ्के निमग्न इति
sp008-000794_YS_16	एषा परिणामदुःखता नाम प्रतिकूला सुखान्वस्थायामपि योगिनमेव क्लिश्नाति
sp008-000795_YS_16	अथ का तापदुःखता सर्वस्य द्वेषानुविद्धः चेतनाचेतनसाधनाधीनः तापानुभव इति
sp008-000796_YS_16	तत्रास्ति द्वेषजः कर्माशयः
sp008-000797_YS_16	सुखसाधनानि च प्रार्थयामानः कायेन वाचा मनसा च परिस्पन्दते
sp008-000798_YS_16	ततः परम् अनुगृह्णाति उपहन्ति च इति परानुग्रहपीडाभ्याम् धर्माधर्मौ उपचिनोति
sp008-000799_YS_16	स कर्माशयो लोभात् मोहाच्च भवतीति एषा तापदुःखता उच्यते
sp008-000800_YS_16	का पुनः संस्कारदुःखता
sp008-000801_YS_16	सुखानुभवात् सुखसंस्काराशयो दुःखानुभवादपि दुःखसंस्काराशय इति
sp008-000802_YS_16	एवम् कर्मभ्यो विपाकेऽनुभूयमाने सुखे दुःखे वा पुनः कर्माशयप्रचय इति
sp008-000803_YS_16	एवमिदम् अनादिदुःखस्रोतो विप्रसृतम् योगिनमेव प्रतिकूलात्मकत्वात् उद्वेजयति
sp008-000804_YS_16	कस्मात् अक्षिपात्रकल्पो हि विद्वानिति
sp008-000805_YS_16	यथा ऊर्णातन्तुः अक्षिपात्रे न्यस्तः स्पर्शेन दुःखयति न च अन्येषु गात्रावयवेषु
sp008-000806_YS_16	एवम् एतानि दुःखानि अक्षिपात्रकल्पम् योगिनमेव क्लिश्नन्ति नेतरम् प्रतिपत्तारम्
sp008-000807_YS_16	इतरम् तु स्वकर्मोपहृतम् दुःखमुपात्तमुपात्तम् त्यजन्तम् त्यक्तम् त्यक्तम् उपाददानम् अनादिवासनाविचित्रया चित्तवृत्त्या समन्ततो अनुविद्धमिव अविद्यया हातव्य एव
sp008-000808_YS_16	अहङ्कारममकारानुपातिनम् जातम् जातम् बाह्याध्यात्मिकोभयनिमित्ताः त्रिपर्वाणस्तापा अनुप्लवन्ते
sp008-000809_YS_16	तदेवम् अनादिदुःखस्रोतसा व्युह्यमानम् आत्मानम् भूतग्रामम् च दृष्ट्वा योगी सर्वदुःखक्षयकारणम् सम्यग्दर्शनम् शरणम् प्रपद्यत इति
sp008-000810_YS_16	गुणवृत्त्यविरोधाच्च दुःखमेव सर्वम् विवेकिनः
sp008-000811_YS_16	प्रख्याप्रवृत्तिस्थितिरूपा बुद्धिगुणाः परस्परानुग्रहतन्त्रीभूय शान्तम् घोरम् मूढम् वा प्रत्ययम् त्रिगुणमेव आरभन्ते
sp008-000812_YS_16	चलम् च गुणवृत्तमिति क्षिप्रपरिणामि चित्तमुक्तम्
sp008-000813_YS_16	रूपातिशया वृत्त्यतिशयाश्च परस्परेण विरुद्ध्यन्ते
sp008-000814_YS_16	सामान्यानि तु अतिशयैः सह प्रवर्तन्ते
sp008-000815_YS_16	एवम् एते गुणाः इतरेतराश्रयेण उपार्जितसुखदुःखमोहप्रत्यया इति सर्वे सर्वरूपा भवन्ति
sp008-000816_YS_16	गुणप्रधानभावकृतस्तु एषाम् विशेष इति
sp008-000817_YS_16	तस्माद्दुःखमेव सर्वम् विवेकिन इति
sp008-000818_YS_17	तदस्य महतो दुःखसमुदायस्य प्रभवबीजम् अविद्या
sp008-000819_YS_17	तस्याश्च सम्यग्दर्शनम् अभावहेतुः
sp008-000820_YS_17	यथा चिकित्साशास्त्रम् चतुर्व्यूहम्
sp008-000821_YS_17	रोगो रोगहेतुः आरोग्यम् भैषज्यम् इति
sp008-000822_YS_17	एवम् इदमपि शास्त्रम् चतुर्व्यूहमेव
sp008-000823_YS_17	तद्यथा संसारः संसारहेतुः मोक्षः मोक्षोपायः इति
sp008-000824_YS_17	तत्र दुःखबहुलः संसारो हेयः
sp008-000825_YS_17	प्रधानपुरुषयोः संयोगो हेयहेतुः
sp008-000826_YS_17	संयोगस्य आत्यन्तिकी निवृत्तिः हानम्
sp008-000827_YS_17	हानोपायः सम्यग्दर्शनम्
sp008-000828_YS_17	तत्र हातुः स्वरूपम् उपादेयम् वा हेयम् वा न भवितुम् अर्हति
sp008-000829_YS_17	हाने तस्य उच्छेदवादप्रसङ्गः उपादाने च हेतुवादः
sp008-000830_YS_17	उभयप्रत्याख्याने च शाश्वतवाद इत्येतत् सम्यग्दर्शनम्
sp008-000831_YS_17	तदेतच्छास्त्रम् चतुर्व्यूहमिति अभिधीयते
sp008-000832_YS_17	हेयम् दुःखमनागतम्
sp008-000833_YS_17	दुःखम् अतीतम् उपभोगेन अतिवाहितम् न हेयपक्षे वर्तते
sp008-000834_YS_17	वर्तमानम् च स्वक्षणे भोगारूढमिति न तत्क्षणान्तरे हेयताम् आपद्यते
sp008-000835_YS_17	तस्मात् यदेव अनागतम् दुःखम् तदेव अक्षिपात्रकल्पम् योगिनम् क्लिश्नाति नेतरम् प्रतिपत्तारम्
sp008-000836_YS_17	तदेव हेयताम् आपद्यते
sp008-000837_YS_17	तस्मात् यदेव हेयम् इत्युच्यते तस्यैव कारणम् प्रतिनिर्दिश्यते
sp008-000838_YS_17	द्रष्टृदृश्ययोः संयोगो हेयहेतुः
sp008-000839_YS_17	द्रष्टा बुद्धेः प्रतिसंवेदी पुरुषः
sp008-000840_YS_17	दृश्या बुद्धिसत्त्वोपारूढाः सर्वे धर्माः
sp008-000841_YS_17	तदेतत् दृश्यम् अयस्कान्तमणिकल्पम् सन्निधिमात्रोपकारि दृश्यत्वेन स्वम् भवति पुरुषस्य दृशिरूपस्य स्वामिनः
sp008-000842_YS_17	अनुभवकर्म विषयतामापन्नम् अन्यस्वरूपेण प्रतिलब्धात्मकम्
sp008-000843_YS_17	स्वतन्त्रमपि परार्थत्वात् परतन्त्रम्
sp008-000844_YS_17	तयोः दृग्दर्शनशक्त्योः अनादिः अर्थकृतः संयोगो हेयहेतुः दुःखस्य कारणम् इत्यर्थः
sp008-000845_YS_17	तथा चोक्तम् तत्संयोगहेतुवर्जनात् स्यादयम् आत्यन्तिको दुःखप्रतीकारः
sp008-000846_YS_17	कस्मात् दुःखहेतोः परिहार्यस्य प्रतीकारदर्शनात्
sp008-000847_YS_17	तद्यथा पादतलस्य भेद्यता कण्टकस्य भेत्तृत्वम् परिहारः कण्टकस्य पादानधिष्ठानम् पादत्राणव्यवहितेन वा अधिष्ठानम्
sp008-000848_YS_17	एतत्त्रयम् यो वेद लोके स तत्र प्रतीकारम् आरम्भमाणो भेदजम् दुःखम् नाप्नोति
sp008-000849_YS_17	कस्मात् त्रित्वोपलब्धिसामर्थ्यात् इति
sp008-000850_YS_17	अत्रापि तापकस्य रजसः सत्त्वमेव तप्यम्
sp008-000851_YS_17	कथम् तपिक्रियायाः कर्मस्थत्वात् सत्त्वे कर्मणि तपिक्रिया न अपरिणामिनि निष्क्रिये क्षेत्रज्ञे
sp008-000852_YS_17	दर्शितविषयत्वात् सत्त्वे तु तप्यमाने तदाकारानुरोधी पुरुषः अनुतप्यत इति
sp008-000853_YS_17	दृश्यस्वरूपम् उच्यते
sp008-000854_YS_17	प्रकाशक्रियास्थितिशीलम् भूतेन्द्रियात्मकम् भोगापवर्गार्थम् दृश्यम्
sp008-000855_YS_17	प्रकाशशीलम् सत्त्वम्
sp008-000856_YS_17	क्रियाशीलम् रजः
sp008-000857_YS_17	स्थितिशीलम् तम इति
sp008-000858_YS_17	एते गुणाः परस्परोपरक्तप्रविभागाः संयोगविभागधर्मणि इतरेतरोपाश्रयेण उपार्जितमूर्तयः परस्पराङ्गाङ्गित्वेऽपि असम्भिन्नशक्तिप्रविभागाः
sp008-000859_YS_17	तुल्यजातीयातुल्यजातीयशक्तिभेदानुपातिनः
sp008-000860_YS_17	प्रधानवेलायाम् उपदर्शितसन्निधाना गुणत्वेऽपि च व्यापारमात्रेण प्रधानान्तर्नीतानुमितास्तिताः पुरुषार्थकर्तव्यतया प्रयुक्तसामर्थ्याः सन्निधिमात्रोपकारिणः अयस्कान्तमणिकल्पाः
sp008-000861_YS_17	प्रत्ययमन्तरेण एकतमस्य वृत्तिम् अनुवर्तमानाः प्रधानशब्दवाच्या भवन्ति
sp008-000862_YS_17	एतद्दृश्यम् इत्युच्यते
sp008-000863_YS_17	तदेतद्दृश्यम् भूतेन्द्रियात्मकम् भूतभावेन पृथिव्यादिना सूक्ष्मस्थूलेन परिणमते
sp008-000864_YS_17	तथा इन्द्रियभावेन श्रोत्रादिना सूक्ष्मस्थूलेन परिणमत इति
sp008-000865_YS_17	तत्तु नाप्रयोजनम् अपि तु प्रयोजनम् उररीकृत्य प्रवर्तत इति भोगापवर्गार्थम् हि तद्दृश्यम् पुरुषस्य इति
sp008-000866_YS_17	तत्र इष्टानिष्टगुणस्वरूपावधारणम् अविभागापन्नम् भोगः
sp008-000867_YS_17	भोक्तुः स्वरूपावधारणम् अपवर्ग इति द्वयोरतिरिक्तम् अन्यद्दर्शनम् नास्ति
sp008-000868_YS_17	तथा चोक्तम् अयम् तु खलु त्रिषु गुणेषु कर्तृषु अकर्तरि च पुरुषे तुल्यातुल्यजातीये चतुर्थे तत्क्रियासाक्षिण्युपनीयमानान् सर्वभावानुपपन्नाननुपश्यन् न दर्शनम् अन्यच्छङ्कत इति
sp008-000869_YS_17	तावेतौ भोगापवर्गौ बुद्धिकृतौ बुद्धावेव वर्तमानौ कथम् पुरुषे व्यपदिश्येते इति
sp008-000870_YS_17	यथा च जयः पराजयो वा योद्धृषु वर्तमानः स्वामिनि व्यपदिश्यते स हि तस्य फलस्य भोक्तेति
sp008-000871_YS_17	एवम् बन्धमोक्षौ बुद्धावेव वर्तमानौ पुरुषे व्यपदिश्येते
sp008-000872_YS_17	बुद्धेरेव पुरुषार्थापरिसमाप्तिर्बन्धः तदर्थावसायो मोक्ष इति
sp008-000873_YS_17	एतेन ग्रहणधारणोहापोहतत्त्वज्ञानाभिनिवेशा बुद्धौ वर्तमानाः पुरुषे अध्यारोपितसद्भावाः
sp008-000874_YS_17	स हि तत्फलस्य भोक्तेति
sp008-000875_YS_18	दृश्यानाम् तु गुणानाम् स्वरूपभेदावधारणार्थम् इद् आरभ्यते
sp008-000876_YS_18	विशेषाविशेषलिङ्गमात्रालिङ्गानि गुणपर्वाणि
sp008-000877_YS_18	तत्र आकाशवाय्वग्न्युदकभूमयो भूतानि
sp008-000878_YS_18	शब्दस्पर्शरूपरसगन्धतन्मात्राणाम् अविशेषाणाम् विशेषाः
sp008-000879_YS_18	तथा श्रोत्रत्वक्चक्षुर्जिह्वाघ्राणानि बुद्धीन्द्रियाणि
sp008-000880_YS_18	वाक्पाणिपादपायूपस्थानि कर्मेन्द्रियाणि
sp008-000881_YS_18	एकादशम् मनः सर्वार्थम्
sp008-000882_YS_18	इत्येतानि अस्मितालक्षणस्य अविशेषस्य विशेषाः
sp008-000883_YS_18	गुणानाम् एष षोडशको विशेषपरिणामः
sp008-000884_YS_18	षडविशेषाः
sp008-000885_YS_18	तद्यथा शब्दतन्मात्रम् स्पर्शतन्मात्रम् रूपतन्मात्रम् रसतन्मात्रम् गन्धतन्मात्रम् च इति
sp008-000886_YS_18	एकद्वित्रिचतुष्पञ्चलक्षणाः शब्दादयः पञ्चाविशेषाः षष्ठश्च अविशेषो अस्मितामात्र इति
sp008-000887_YS_19	एते सत्तामात्रस्य आत्मनो महतः षडविशेषपरिणामाः
sp008-000888_YS_19	यत्तत् परम् अविशेषेभ्यो लिङ्गमात्रम् महत्तत्त्वम्
sp008-000889_YS_19	तस्मिन्नेते सत्तामात्रे महत्यात्मनि अवस्थाय विवृद्धिकाष्ठाम् अनुभवन्ति
sp008-000890_YS_19	प्रतिसम्मृज्यमानाश्च तस्मिन्नेव सत्तामात्रे महत्यात्मनि अवस्थाय
sp008-000891_YS_19	यत्तन्निःसत्तासत्तम् निःसदसन्निरसत् अव्यक्तम् अलिङ्गम् प्रधानम् तत् प्रतियन्तीति
sp008-000892_YS_19	एष तेषाम् लिङ्गमात्रः परिणामः
sp008-000893_YS_19	निःसत्ताऽसत्तम् च अलिङ्गपरिणाम इति
sp008-000894_YS_19	अलिङ्गावस्थायाम् न पुरुषार्थो हेतुः
sp008-000895_YS_19	न अलिङ्गावस्थायाम् आदौ पुरुषार्थता कारणम् भवतीति
sp008-000896_YS_19	न तस्याः पुरुषार्थता कारणम् भवति
sp008-000897_YS_19	नासौ पुरुषार्थकृतेति नित्याख्यायते
sp008-000898_YS_19	त्रयाणाम् तु अवस्थाविशेषाणाम् आदौ पुरुषार्थता कारणम् भवति
sp008-000899_YS_19	स चार्थो हेतुः निमित्तम् कारणम् भवतीति अनित्याख्यायते
sp008-000900_YS_19	गुणास्तु सर्वधर्मानुपातिनो न प्रत्यस्तमयन्ते नोपजायन्ते
sp008-000901_YS_19	व्यक्तिभिरेव अतीतानागतव्ययागमवतीभिः गुणान्वयिनीभिः उपजननापायधर्मका इव प्रत्यवभासन्ते
sp008-000902_YS_19	यथा देवदत्तो दरिद्राति
sp008-000903_YS_19	कस्मात् यतोऽस्य म्रियन्ते गाव इति
sp008-000904_YS_19	गवामेव मरणात् तस्य दरिद्रता न स्वरूपहानादिति समः समाधिः
sp008-000905_YS_19	लिङ्गमात्रम् अलिङ्गस्य प्रत्यासन्नम् तत्र तत्संसृष्टम् विविच्यते क्रमानतिवृत्तेः
sp008-000906_YS_19	तथा षडविशेषा लिङ्गमात्रे संसृष्टा विविच्यन्ते
sp008-000907_YS_19	परिणामक्रमनियमात्
sp008-000908_YS_19	तथा तेषु अविशेषेषु भूतेन्द्रियाणि संसृष्टानि विविच्यन्ते
sp008-000909_YS_19	तथा चोक्तम् पुरस्तात्
sp008-000910_YS_19	न विशेषेभ्यः परम् तत्त्वान्तरम् अस्तीति विशेषाणाम् नास्ति तत्त्वान्तरपरिणामः
sp008-000911_YS_19	तेषाम् तु धर्मलक्षणावस्थापरिणामा व्याख्यायिष्यन्ते
sp008-000912_YS_19	व्याख्यातम् दृश्यम्
sp008-000913_YS_19	अथ द्रष्टुः स्वरूपावधारणार्थम् इदम् आरभ्यते
sp008-000914_YS_19	द्रष्टा दृशिमात्रः शुद्धोऽपि प्रत्ययानुपश्यः
sp008-000915_YS_19	दृशिमात्र इति दृक्शक्तिरेव विशेषणापरामृष्टा इत्यर्थः
sp008-000916_YS_19	स पुरुषो बुद्धेः प्रतिसंवेदी
sp008-000917_YS_19	स बुद्धेर्न सरूपो नात्यन्तम् विरूप इति
sp008-000918_YS_19	न तावत् सरूपः
sp008-000919_YS_19	कस्मात् ज्ञाताज्ञातविषयत्वात् परिणामिनी हि बुद्धिः
sp008-000920_YS_19	तस्याश्च विषयो गवादिः घटादिर्वा ज्ञातश्च अज्ञातश्च इति परिणामित्वम् दर्शयति
sp008-000921_YS_20	सदाज्ञातविषयत्वम् तु पुरुषस्य अपरिणामित्वम् परिदीपयति
sp008-000922_YS_20	कस्मात् न हि बुद्धिश्च नाम पुरुषविषयश्च स्यात् गृहीता च अगृहीता च इति सिद्धम् पुरुषस्य सदाज्ञातविषयत्वम् ततश्च अपरिणामित्वम् इति
sp008-000923_YS_20	किम् च परार्था बुद्धिः संहत्य कारित्वात्
sp008-000924_YS_20	स्वार्थः पुरुष इति
sp008-000925_YS_20	तथा सर्वार्थाध्यवसायकत्वात् त्रिगुणा बुद्धिः त्रिगुणत्वात् अचेतनेति
sp008-000926_YS_20	गुणानाम् तु उपद्रष्टा पुरुष इति
sp008-000927_YS_20	अतो न सरूपः
sp008-000928_YS_20	अस्तु तर्हि विरूप इति
sp008-000929_YS_20	नात्यन्तम् विरूपः
sp008-000930_YS_20	कस्मात् शुद्धोऽप्यसौ प्रत्ययानुपश्यः
sp008-000931_YS_20	यतः प्रत्ययम् बौद्धम् अनुपश्यति
sp008-000932_YS_20	तम् अनुपश्यन् अतदात्मापि तदात्मक इव प्रत्यवभासते
sp008-000933_YS_20	तथा चोक्तम् अपरिणामिनी हि भोक्तृशक्तिः अप्रतिसङ्क्रमा च परिणामिन्यर्थे प्रतिसङ्क्रान्तेव तद्वृत्तम् अनुपतति
sp008-000934_YS_20	तस्याश्च प्राप्तचैतन्योपग्रहरूपाया बुद्धिवृत्तेरनुकारमात्रतया बुद्धिवृत्त्यविशिष्टा हि ज्ञानवृत्तिरिति आख्यायते
sp008-000935_YS_20	तदर्थ एव दृश्यस्यात्मा
sp008-000936_YS_20	दृशिरूपस्य पुरुषस्य कर्मरूपतामापन्नम् दृश्यमिति तदर्थ एव दृश्यस्यात्मा भवति
sp008-000937_YS_20	तत्स्वरूपम् तु पररूपेण प्रतिलब्धात्मकम् भोगापवर्गार्थतायाम् कृतायाम् पुरुषेण न दृश्यत इति
sp008-000938_YS_20	स्वरूपहानादस्य नाशः प्राप्तः
sp008-000939_YS_20	न तु विनश्यति
sp008-000940_YS_20	कस्मात्
sp008-000941_YS_20	कृतार्थम् प्रति नष्टमप्यनष्टम् तदन्यसाधारणत्वात्
sp008-000942_YS_20	कृतार्थमेकम् पुरुषम् प्रति दृश्यम् नष्टमपि नाशम् प्राप्तमपि अनष्टम् तदन्यपुरुषसाधारणत्वात्
sp008-000943_YS_20	कुशलम् पुरुषम् प्रति नाशम् प्राप्तमपि अकुशलान् पुरुषान् प्रति न कृतार्थमिति तेषाम् दृशेः कर्मविषयतामापन्नम् लभत एव पररूपेण आत्मरूपमिति
sp008-000944_YS_20	अतश्च दृग्दर्शन शक्त्योः नित्यत्वात् अनादिः संयोगो व्याख्यात इति
sp008-000945_YS_20	तथा चोक्तम् धर्मिणाम् अनादिसंयोगाद्धर्ममात्राणामपि अनादिः संयोगः इति
sp008-000946_YS_20	संयोगस्वरूपाभिधित्सया इदम् सूत्रम् प्रववृते
sp008-000947_YS_20	स्वस्वामिशक्त्योः स्वरूपोपलब्धिहेतुः संयोगः
sp008-000948_YS_20	पुरुषः स्वामी दृश्येन स्वेन दर्शनार्थम् संयुक्तः
sp008-000949_YS_20	तस्मात् दृश्यस्य उपलब्धिः या स भोगः
sp008-000950_YS_20	या तु द्रष्टुः स्वरूपोपलब्धिः सोऽपवर्गः
sp008-000951_YS_20	दर्शनकार्यावसानः संयोग इति दर्शनम् वियोगस्य कारणम् उक्तम्
sp008-000952_YS_20	दर्शनम् अदर्शनस्य प्रतिद्वन्द्वीति अदर्शनम् संयोगनिमित्तम् उक्तम्
sp008-000953_YS_20	नात्र दर्शनम् मोक्षकारणम्
sp008-000954_YS_20	अदर्शनाभावादेव बन्धाभावः स मोक्ष इति
sp008-000955_YS_20	दर्शनस्य भावे बन्धकृतस्य अदर्शनस्य नाश इत्यतो दर्शनज्ञानम् कैवल्यकारणम् उक्तम्
sp008-000956_YS_20	किम् चेदम् अदर्शनम् नाम
sp008-000957_YS_20	किम् गुणानाम् अधिकारः आहोस्वित् दृशिरूपस्य स्वामिनो दर्शितविषयस्य प्रधानचित्तस्य अनुत्पादः
sp008-000958_YS_20	स्वस्मिन् दृश्ये विद्यमाने यो दर्शनाभावः किमर्थता गुणानाम्
sp008-000959_YS_20	अथ अविद्या स्वचित्तेन सह निरुद्धा स्वचित्तस्य उत्पत्तिबीजम्
sp008-000960_YS_20	किम् स्थितिसंस्कारक्षये गतिसंस्काराभिव्यक्तिः
sp008-000961_YS_20	यत्रेदमुक्तम् प्रधानम् स्थित्यैव वर्तमानम् विकाराकरणात् अप्रधानम् स्यात्
sp008-000962_YS_20	तथा गत्या एव वर्तमानम् विकारनित्यत्वात् अप्रधानम् स्यात्
sp008-000963_YS_20	उभयथा चास्य प्रवृत्तिः प्रधानव्यवहारम् लभते नान्यथा
sp008-000964_YS_20	कारणान्तरेष्वपि कल्पितेष्वेव समानश्चर्चः
sp008-000965_YS_20	दर्शनशक्तिरेव अदर्शनम् इत्येके
sp008-000966_YS_20	प्रधानस्य आत्मख्यापनार्था प्रवृत्तिरिति श्रुतेः
sp008-000967_YS_20	सर्वबोध्यबोधसमर्थः प्राक्प्रवृत्तेः पुरुषो न पश्यति
sp008-000968_YS_20	सर्वकार्यकरणसमर्थम् दृश्यम् तदा न दृश्यत इति
sp008-000969_YS_20	उभयस्यापि अदर्शनम् धर्म इत्येके
sp008-000970_YS_20	तत्र इदम् दृश्यस्य स्वात्मभूतमपि पुरुषप्रत्ययापेक्षम् दर्शनम् दृश्यधर्मत्वेन भवति
sp008-000971_YS_20	तथा पुरुषस्य अनात्मभूतमपि दृश्यप्रत्ययापेक्षम् पुरुषधर्मत्वेनेव दर्शनम् अवभासते
sp008-000972_YS_20	दर्शनज्ञानमेव अदर्शनमिति केचित् अभिदधति
sp008-000973_YS_20	इत्येते शास्त्रगता विकल्पाः
sp008-000974_YS_20	तत्र विकल्पबहुत्वम् एतत्सर्वपुरुषाणाम् गुणानाम् संयोगे साधारणविषयम्
sp008-000975_YS_21	यस्तु प्रत्यक्चेतनस्य स्वबुद्धिसंयोगः
sp008-000976_YS_21	तस्य हेतुरविद्या
sp008-000977_YS_21	विपर्ययज्ञानवासना इत्यर्थः
sp008-000978_YS_21	विपर्ययज्ञानवासनावासिता च न कार्यनिष्ठाम् पुरुषख्यातिम् बुद्धिः प्राप्नोति
sp008-000979_YS_21	साधिकारा पुनरावर्तते
sp008-000980_YS_21	सा तु पुरुषख्यातिपर्यवसानाम् कार्यनिष्ठाम् प्राप्नोति
sp008-000981_YS_21	चरिताधिकारा निवृत्तादर्शना बन्धकरणाभावात् न पुनरावर्तते
sp008-000982_YS_21	अत्र कश्चित् षण्डकोपाख्यानेन उद्घाटयति
sp008-000983_YS_21	मुग्धया भार्यया अभिधीयते षण्डकः
sp008-000984_YS_21	आर्यपुत्र अपत्यवती मे भगिनी किमर्थम् नाहमिति
sp008-000985_YS_21	स ताम् आह मृतस्तेऽहम् अपत्यम् उत्पादयिष्यामीति
sp008-000986_YS_21	तथेदम् विद्यमानम् ज्ञानम् चित्तनिवृत्तिम् न करोति विनष्टम् करिष्यतीति का प्रत्याशा
sp008-000987_YS_21	तत्र आचार्यदेशीयो वक्ति
sp008-000988_YS_21	ननु बुद्धिनिवृत्तिरेव मोक्षः
sp008-000989_YS_21	अदर्शनकारणाभावात् बुद्धिनिवृत्तिः
sp008-000990_YS_21	तच्च अदर्शनम् बन्धकारणम् दर्शनात् निवर्तते
sp008-000991_YS_21	तत्र चित्तनिवृत्तिरेव मोक्षः
sp008-000992_YS_21	किमर्थम् अस्थान एव अस्य मतिविभ्रमः
sp008-000993_YS_21	हेयम् दुःखम्
sp008-000994_YS_21	हेयकारणम् च संयोगाख्यम् सनिमित्तम् उक्तम्
sp008-000995_YS_21	अतः परम् हानम् वक्तव्यम्
sp008-000996_YS_21	तदभावात्संयोगाभावो हानम् तद्दृशेः कैवल्यम्
sp008-000997_YS_21	तस्य अदर्शनस्य अभावात् बुद्धिपुरुषसंयोगाभाव आत्यन्तिको बन्धनोपरम इत्यर्थः
sp008-000998_YS_21	एतद्धानम्
sp008-000999_YS_21	तद्दृशेः कैवल्यम् पुरुषस्य अमिश्रीभावः पुनरसंयोगो गुणैरित्यर्थः
sp008-001000_YS_21	दुःखकारणनिवृत्तौ दुःखोपरमो हानम्
sp008-001001_YS_21	तदा स्वरूपप्रतिष्ठः पुरुष इत्युक्तम्
sp008-001002_YS_21	विवेकख्यातिरविप्लवा हानोपायः
sp008-001003_YS_21	सत्त्वपुरुषान्यताप्रत्ययो विवेकख्यातिः
sp008-001004_YS_21	सा तु अनिवृत्तमिथ्याज्ञाना प्लवते
sp008-001005_YS_21	यदा मिथ्याज्ञानम् दग्धबीजभावम् बन्ध्यप्रसवम् सम्पद्यते
sp008-001006_YS_21	तदा विधूतक्लेशरजसः सत्त्वस्य परे वैशारद्ये परस्याम् वशीकारसञ्ज्ञायाम् वर्तमानस्य विवेकप्रत्ययप्रवाहो निर्मलो भवति
sp008-001007_YS_21	सा विवेकख्यातिरविप्लवा हानस्य उपायः
sp008-001008_YS_21	ततः मिथ्याज्ञानस्य दग्धबीजभावोपगमः
sp008-001009_YS_21	पुनश्च अप्रसव इत्येषः मोक्षस्य मार्गो हानस्योपाय इति
sp008-001010_YS_21	तस्य सप्तधा प्रान्तभूमिः प्रज्ञा
sp008-001011_YS_21	तस्येति प्रत्युदितख्यातेः प्रत्याम्नायः
sp008-001012_YS_22	सप्तधा इति अशुद्ध्यावरणमलापगमात् चित्तस्य प्रत्ययान्तरानुत्पादे सति सप्तप्रकारैव प्रज्ञा विवेकिनो भवति
sp008-001013_YS_22	तद्यथा परिज्ञानम् हेयम् नास्य पुनः परिज्ञेयम् अस्ति
sp008-001014_YS_22	क्षीणाः हेयहेतवो न पुनरेतेषाम् क्षेतव्यम् अस्ति
sp008-001015_YS_22	साक्षात्कृतम् निरोधसमाधिना हानम्
sp008-001016_YS_22	भावितो विवेकख्यातिरूपो हानोपाय इति
sp008-001017_YS_22	एषा चतुष्टयी कार्यविमुक्तिः प्रज्ञायाः
sp008-001018_YS_22	चित्तविमुक्तिस्तु त्रयी
sp008-001019_YS_22	चरिताधिकारा बुद्धिः
sp008-001020_YS_22	गुणा गिरिशिखरकूटच्युता इव ग्रावाणो निरवस्थानाः स्वकारणे प्रलयाभिमुखास्सह तेन अस्तम् गच्छन्ति
sp008-001021_YS_22	न च एषाम् विप्रलीनानाम् पुनरस्ति उत्पादः प्रयोजनाभावात् इति
sp008-001022_YS_22	एतस्याम् अवस्थायाम् गुणसम्बन्धातीतः स्वरूपमात्रज्योतिः अमलः केवली पुरुष इति
sp008-001023_YS_22	एताम् सप्तविधाम् प्रान्तभूमिप्रज्ञाम् अनुपश्यन् पुरुषः कुशल इत्याख्यायते
sp008-001024_YS_22	प्रतिप्रसवेऽपि चित्तस्य मुक्तः कुशल इत्येव भवति गुणातीतत्वात् इति
sp008-001025_YS_22	सिद्धा भवति विवेकख्यातिः हानोपाय इति
sp008-001026_YS_22	न च सिद्धिः अन्तरेण साधनम् इत्येतत् आरभ्यते
sp008-001027_YS_22	योगाङ्गानुष्ठानादशुद्धिक्षये ज्ञानदीप्तिराविवेकख्यातेः
sp008-001028_YS_22	योगाङ्गानि अष्टौ अभिधायिष्यमानानि
sp008-001029_YS_22	तेषाम् अनुष्ठानात् पञ्चपर्वणो विपर्ययस्य अशुद्धिरूपस्य क्षयो नाशः
sp008-001030_YS_22	तत्क्षये सम्यग्ज्ञानस्य अभिव्यक्तिः
sp008-001031_YS_22	यथा यथा च साधनानि अनुष्ठीयन्ते
sp008-001032_YS_22	तथा तथा क्षयक्रमानुरोधिनी ज्ञानस्यापि दीप्तिः विवर्धते
sp008-001033_YS_22	सा खल्वेषा विवृद्धिः प्रकर्षम् अनुभवति आविवेकख्यातेः
sp008-001034_YS_22	आ गुणपुरुषस्वरूपविज्ञानात् इत्यर्थः
sp008-001035_YS_22	योगाङ्गानुष्ठानम् अशुद्धेः वियोगकारणम्
sp008-001036_YS_22	यथा परशुः छेद्यस्य
sp008-001037_YS_22	विवेकख्यातेस्तु प्राप्तिकारणम् यथा धर्मः सुखस्य नान्यथा कारणम्
sp008-001038_YS_22	कति चैतानि कारणानि शास्त्रे भवन्ति नवैव इत्याह
sp008-001039_YS_22	उत्पत्तिस्थित्यभिव्यक्तिविकारप्रत्ययाप्तयः
sp008-001040_YS_22	वियोगान्यत्वधृतयः कारणम् नवधा स्मृतम्
sp008-001041_YS_22	तत्रोत्पत्तिकारणम् मनो भवति विज्ञानस्य
sp008-001042_YS_22	स्थितिकारणम् मनसः पुरुषार्थता शरीरस्येव आहार इति
sp008-001043_YS_22	अभिव्यक्तिकारणम् यथा रूपस्यालोकः तथा रूपज्ञानम्
sp008-001044_YS_22	विकारकारणम् मनसो विषयान्तरम् यथाग्निः पाक्यस्य
sp008-001045_YS_22	प्रत्ययकारणम् धूमज्ञानम् अग्निज्ञानस्य
sp008-001046_YS_22	प्राप्तिकारणम् योगाङ्गानुष्ठानम् विवेकख्यातेः
sp008-001047_YS_22	वियोगकारणम् तदेव अशुद्धेः
sp008-001048_YS_22	अन्यत्वकारणम् यथा सुवर्णस्य सुवर्णकारः
sp008-001049_YS_22	एवम् एकस्य स्त्रीप्रत्ययस्य अविद्या मूढत्वे द्वेषो दुःखत्वे
sp008-001050_YS_22	रागः सुखत्वे तत्त्वज्ञानम् माध्यस्थ्ये
sp008-001051_YS_22	धृतिकारणम् शरीरमिन्द्रियाणाम्
sp008-001052_YS_22	तानि च तस्य महाभूतानि शरीराणाम्
sp008-001053_YS_22	तानि च परस्परम् सर्वेषाम्
sp008-001054_YS_22	तैर्यग्यौनमानुषदैवतानि च परस्परार्थत्वात् इति
sp008-001055_YS_22	एवम् नवकारणानि
sp008-001056_YS_22	तानि च यथासम्भवम् पदार्थान्तरेष्वपि योज्यानि
sp008-001057_YS_22	योगाङ्गानुष्ठानम् तु द्विधैव कारणत्वम् लभत इति
sp008-001058_YS_22	अथ योगाङ्गानि अवधार्यन्ते
sp008-001059_YS_22	यमनियमासनप्राणायामप्रत्याहारधारणाध्यानसमाधयोऽष्टावङ्गानि
sp008-001060_YS_22	यथाक्रममेतेषामनुष्ठानम् स्वरूपम् च वक्ष्यामः
sp008-001061_YS_23	तत्र अहिंसासत्यास्तेयब्रह्मचर्यापरिग्रहा यमाः
sp008-001062_YS_23	तत्र अहिंसा सर्वथा सर्वदा सर्वभूतानाम् अनभिद्रोहः
sp008-001063_YS_23	उत्तरे च यमनियमाः तन्मूलाः तत्सिद्धिपरतया एव तत्प्रतिपादनाय प्रतिपाद्यन्ते
sp008-001064_YS_23	तदवदातरूपकरणाय एव उपादीयन्ते
sp008-001065_YS_23	तथा चोक्तम् न खल्वयम् ब्राह्मणो यथा यथा व्रतानि बहूनि समादित्सते
sp008-001066_YS_23	तथा तथा प्रमादकृतेभ्यो हिंसानिदानेभ्यो निवर्तमानः तामेव अवदातरूपाम् अहिंसाम् करोति
sp008-001067_YS_23	सत्यम् यथार्थे वाङ्मनसे
sp008-001068_YS_23	यथा दृष्टम् यथानुमितम् यथा श्रुतम् तथा वाङ्मनश्च
sp008-001069_YS_23	परत्र स्वबोधसङ्क्रान्तये वागुक्ता
sp008-001070_YS_23	सा यदि न वञ्चिता भ्रान्ता वा प्रतिपत्तिबन्ध्या वा भवेदिति
sp008-001071_YS_23	एषा सर्वभूतोपकारार्थम् प्रवृत्ता न भूतोपघाताय
sp008-001072_YS_23	यदि चैवमपि अभिधीयमाना भूतोपघातपरा एव स्यात् न सत्यम् भवेत् पापमेव भवेत्
sp008-001073_YS_23	तेन पुण्याभासेन पुण्यप्रतिरूपकेण कष्टतमम् प्राप्नुयात्
sp008-001074_YS_23	तस्मात् परीक्ष्य सर्वभूतहितम् सत्यम् ब्रूयात्
sp008-001075_YS_23	स्तेयम् अशास्त्रपूर्वकम् द्रव्याणाम् परतः स्वीकरणम्
sp008-001076_YS_23	तत्प्रतिषेधः पुनरस्पृहारूपम् अस्तेयमिति
sp008-001077_YS_23	ब्रह्मचर्यम् गुप्तेन्द्रियस्य उपस्थस्य संयमः
sp008-001078_YS_23	विषयाणाम् अर्जनरक्षणक्षयसङ्गहिंसादोषदर्शनात् अस्वीकरणम् अपरिग्रह इत्येते यमाः
sp008-001079_YS_23	ते तु जातिदेशकालसमयानवच्छिन्नाः सार्वभौमा महाव्रतम्
sp008-001080_YS_23	तत्राहिंसा जात्यवच्छिन्ना मत्स्यबन्धकस्य मत्स्येषु एव नान्यत्र हिंसा
sp008-001081_YS_23	सैव देशावच्छिन्ना न तीर्थे हनिष्यामीति
sp008-001082_YS_23	सैव कालावच्छिन्ना न चतुर्दश्याम् न पुण्येऽहनि हनिष्यामीति
sp008-001083_YS_23	सैव त्रिभिरुपरतस्य समयावच्छिन्ना देवब्राह्मणार्थे नान्यथा हनिष्यामीति
sp008-001084_YS_23	यथा च क्षत्रियाणाम् युद्ध एव हिंसा नान्यत्रेति
sp008-001085_YS_23	एभिः जातिदेशकालसमयैः अनवच्छिन्ना अहिंसादयः सर्वथैव परिपालनीयाः
sp008-001086_YS_23	सर्वभूमिषु सर्वविषयेषु सर्वथैव अविदितव्यभिचाराः सार्वभौमा महाव्रतम् इत्युच्यते
sp008-001087_YS_23	शौचसन्तोषतपःस्वाध्यायेश्वरप्रणिधानानि नियमाः
sp008-001088_YS_23	तत्र शौचम् मृज्जलादिजनितम् मेध्याभ्यवहरणादि च बाह्यम्
sp008-001089_YS_23	आभ्यन्तरम् चित्तमलानाम् आक्षालनम्
sp008-001090_YS_23	सन्तोषः सन्निहितसाधनात् अधिकस्य अनुपादित्सा
sp008-001091_YS_23	तपः द्वन्द्वसहनम्
sp008-001092_YS_23	द्वन्द्वश्च जिघत्सापिपासे शीतोष्णे स्थानासने काष्ठमौनाकारमौने च
sp008-001093_YS_23	व्रतानि चैषाम् यथायोगम् कृच्छ्रचान्द्रायणसान्तपनादीनि
sp008-001094_YS_23	स्वाध्यायो मोक्षशास्त्राणाम् अध्ययनम् प्रणवजपो वा
sp008-001095_YS_23	ईश्वरप्रणिधानम् तस्मिन् परमगुरौ सर्वकर्मार्पणम्
sp008-001096_YS_23	शय्यासनस्थोऽथ पथि व्रजन्वा स्वस्थः परिक्षीणवितर्कजालः
sp008-001097_YS_23	संसारबीजक्षयमीक्षमाणः स्यान्नित्यमुक्तोऽमृतभोगभागी
sp008-001098_YS_23	यत्रेदमुक्तम् ततः प्रत्यक्चेतनाधिगमोऽप्यन्तरायाभावश्च इति
sp008-001099_YS_23	एतेषाम् यमनियमानाम्
sp008-001100_YS_23	वितर्कबाधने प्रतिपक्षभावनम्
sp008-001101_YS_23	यदा अस्य ब्राह्मणस्य हिंसादयो वितर्का जायेरन् हनिष्याम्यहम् अपकारिणम्
sp008-001102_YS_23	अनृतमपि वक्ष्यामि द्रव्यमप्यस्य स्वीकरिष्यामि
sp008-001103_YS_23	दारेषु चास्य व्यवायी भविष्यामि
sp008-001104_YS_23	परिग्रहेषु चास्य स्वामी भविष्यामि इति
sp008-001105_YS_23	एवम् उन्मार्ग प्रवण वितर्कज्वरेण अतिदीप्तेन बाध्यमानः तत्प्रतिपक्षान् भावयेत्
sp008-001106_YS_23	घोरेषु संसाराङ्गारेषु पच्यमानेन मया शरणम् उपागतः सर्वभूताभयप्रदानेन योगधर्मः
sp008-001107_YS_23	स खल्वहम् त्यक्त्वा वितर्कान् पुनस्तान् आददानः तुल्यः श्ववृत्तेनेति भावयेत्
sp008-001108_YS_23	यथा श्वा वान्तावलेही तथा त्यक्तस्य पुनराददान इति एवमादि सूत्रान्तरेष्वपि योज्यम्
sp008-001109_YS_24	वितर्का हिंसादयः कृतकारितानुमोदिता लोभक्रोधमोहपूर्वका मृदुमध्याधिमात्रा दुःखाज्ञानानन्तफला इति प्रतिपक्षभावनम्
sp008-001110_YS_24	तत्र हिंसा तावत् कृतकारितानुमोदिता इति त्रिधा
sp008-001111_YS_24	एकैका पुनस्त्रिधा लोभेन मांसचर्मार्थेन क्रोधेनापकृतम् अनेनेति मोहेन धर्मो मे भविष्यतीति
sp008-001112_YS_24	लोभक्रोधमोहाः पुनस्त्रिविधा मृदुमध्याधिमात्रा इति
sp008-001113_YS_24	एवम् सप्तत्रिंशतिर्भेदा भवन्ति हिंसायाः
sp008-001114_YS_24	मृदुमध्याधिमात्राः पुनस्त्रिविधाः मृदुमृदुः मध्यमृदुः तीव्रमृदुः इति
sp008-001115_YS_24	तथा मृदुमध्यो मध्यमध्यः तीव्रमध्यः इति
sp008-001116_YS_24	तथा मृदुतीव्रो मध्यतीव्रो अतिमात्रतीव्रः इति
sp008-001117_YS_24	एवम् एकाशीतिभेदा हिंसा भवति
sp008-001118_YS_24	सा पुनः नियमविकल्पसमुच्चयभेदात् असङ्ख्येया प्राणभृद्भेदस्य अपरिसङ्ख्येयत्वात् इति
sp008-001119_YS_24	एवम् अनृतादिष्वपि योज्यम्
sp008-001120_YS_24	ते खल्वमी वितर्काः दुःखाज्ञानानन्तफला इति प्रतिपक्षभावनम्
sp008-001121_YS_24	दुःखम् अज्ञानम् च अनन्तम् फलम् येषामिति प्रतिपक्षभावनम्
sp008-001122_YS_24	तथा च हिंसकस्तावत् प्रथमम् वध्यस्य वीर्यम् आक्षिपति
sp008-001123_YS_24	ततश्च शस्त्रादिनिपातेन दुःखयति
sp008-001124_YS_24	ततो जीवितादपि मोचयति
sp008-001125_YS_24	ततो वीर्याक्षेपात् अस्य चेतनाचेतनम् उपकरणम् क्षीणवीर्यम् भवति
sp008-001126_YS_24	दुःखोत्पादात् नरकतिर्यक्प्रेतादिषु दुःखम् अनुभवति
sp008-001127_YS_24	जीवित व्यपरोपणात् प्रतिक्षणम् च जीवितात्यये वर्तमानो मरणम् इच्छन् अपि दुःखविपाकस्य नियतविपाकवेदनीयत्वात् कथञ्चिदेव उच्छ्वसिति
sp008-001128_YS_24	यदि च कथञ्चित् पुण्यावापगता हिंसा भवेत् तत्र सुखप्राप्तौ भवेत् अल्पायुरिति
sp008-001129_YS_24	एवम् अनृतादिष्वपि योज्यम् यथासम्भवम्
sp008-001130_YS_24	एवम् वितर्काणाम् च अमुमेव अनुगतम् विपाकम् अनिष्टम् भावयन् न वितर्केषु मनः प्रणिदधीत
sp008-001131_YS_24	प्रतिपक्षभावनाहेतोः हेया वितर्का यदा अस्य स्युः अप्रसवधर्माणः तदा तत्कृतम् ऐश्वर्यम् योगिनः सिद्धिसूचकम् भवति
sp008-001132_YS_24	तद्यथा अहिंसाप्रतिष्ठायाम् तत्सन्निधौ वैरत्यागः
sp008-001133_YS_24	सर्वप्राणिनाम् भवति
sp008-001134_YS_24	सत्यप्रतिष्ठायाम् क्रियाफलाश्रयत्वम्
sp008-001135_YS_24	धार्मिको भूया इति भवति धार्मिकः
sp008-001136_YS_24	स्वर्गम् प्राप्नुहि इति स्वर्गम् प्राप्नोति
sp008-001137_YS_24	अमोघास्य वाग्भवति
sp008-001138_YS_24	अस्तेयप्रतिष्ठायाम् सर्वरत्नोपस्थानम्
sp008-001139_YS_24	सर्वदिक्स्थान्यस्योपतिष्ठन्ते रत्नानि
sp008-001140_YS_24	ब्रह्मचर्यप्रतिष्ठायाम् वीर्यलाभः
sp008-001141_YS_24	यस्य लाभात् अप्रतिघान् गुणान् उत्कर्षयति
sp008-001142_YS_24	सिद्धश्च विनेयेषु ज्ञानम् आधातुम् समर्थो भवतीति
sp008-001143_YS_24	अपरिग्रहस्थैर्ये जन्मकथन्तासम्बोधः
sp008-001144_YS_24	अस्य भवति
sp008-001145_YS_24	कोऽहमासम् कथमहमासम् किम् स्विदिदम् कथम् स्विदिदम् के वा भविष्यामः कथम् वा भविष्यामः
sp008-001146_YS_24	इत्येवम् अस्य पूर्वान्तपरान्तमध्येषु आत्मभावजिज्ञासा स्वरूपेण उपावर्तते
sp008-001147_YS_24	एता यमस्थैर्ये सिद्धयः
sp008-001148_YS_24	नियमेषु वक्ष्यामः शौचात्स्वाङ्गजुगुप्सा परैरसंसर्गः
sp008-001149_YS_24	स्वाङ्गे जुगुप्सायाम् शौचम् आरम्भमाणः कायावद्यदर्शी कायानभिष्वङ्गी यतिर्भवति
sp008-001150_YS_24	किम् च परैरसंसर्गः कायस्वभावावलोकी स्वमपि कायम् जिहासुः मृज्जलादिभिः आक्षालयन्नपि कायशुद्धिम् अपश्यन् कथम् परकायैः अत्यन्तमेव अप्रयतैः संसृज्येत
sp008-001151_YS_24	किम् च सत्त्वशुद्धिसौमनस्यैकाग्र्येन्द्रियजयात्मदर्शनयोग्यत्वानि च
sp008-001152_YS_24	भवन्तीति वाक्यशेषः
sp008-001153_YS_24	शुचेः सत्त्वशुद्धिः ततः सौमनस्यम् तत ऐकाग्र्यम् तत इन्द्रियजयः ततश्च आत्मदर्शनयोग्यत्वम् बुद्धिसत्त्वस्य भवतीति एतत् शौचस्थैर्यात् अधिगम्यत इति
sp008-001154_YS_24	सन्तोषादनुत्तमः सुखलाभः
sp008-001155_YS_24	तथा चोक्तम् यच्च कामसुखम् लोके यच्च दिव्यम् महत्सुखम्
sp008-001156_YS_24	तृष्णाक्षयसुखस्यैते नार्हतः षोडशीम् कलाम् इति
sp008-001157_YS_25	कायेन्द्रियसिद्धिरशुद्धिक्षयात्तपसः
sp008-001158_YS_25	निर्वर्त्यमानमेव तपो हिनस्ति अशुद्ध्यावरणफलम्
sp008-001159_YS_25	तदावरणमलापगमात् कायसिद्धिः अणिमाद्या तथेन्द्रियसिद्धिः दूरात् श्रवणदर्शनाद्या इति
sp008-001160_YS_25	स्वाध्यायादिष्टदेवतासम्प्रयोगः
sp008-001161_YS_25	देवा ऋषयः सिद्धाश्च स्वाध्यायशीलस्य दर्शनम् गच्छन्ति कार्ये चास्य वर्तन्ते इति
sp008-001162_YS_25	समाधिसिद्धिरीश्वरप्रणिधानात्
sp008-001163_YS_26	ईश्वरार्पितसर्वभावस्य समाधिसिद्धिः यया सर्वम् ईप्सितम् अवितथम् जानाति देशान्तरे देहान्तरे कालान्तरे च
sp008-001164_YS_26	ततोऽस्य प्रज्ञा यथाभूतम् प्रजानाति इति
sp008-001165_YS_26	स्थिरसुखमासनम्
sp008-001166_YS_26	तद्यथा पद्मासनम् वीरासनम् भद्रासनम् स्वस्तिकम् दण्डासनम् सोपाश्रयम् पर्यङ्कम् क्रौञ्चनिषदनम् हस्तिनिषदनम् उष्ट्रनिषदनम् समसंस्थानम् स्थिरसुखम् यथासुखम् च इत्येवमादीनि
sp008-001167_YS_26	प्रयत्नशैथिल्यानन्तसमापत्तिभ्याम्
sp008-001168_YS_26	भवतीति वाक्यशेषः
sp008-001169_YS_26	प्रयत्नोपरमात् सिध्यति आसनम् येन न अङ्गमेजयो भवति
sp008-001170_YS_26	अनन्ते वा समापन्नम् चित्तम् आसनम् निर्वर्तयति इति
sp008-001171_YS_26	ततो द्वन्द्वानभिघातः
sp008-001172_YS_26	शीतोष्णादिभिर्द्वन्द्वैरासनजयान्नाभिभूयते
sp008-001173_YS_26	तस्मिन् सति श्वासप्रश्वासयोर्गतिविच्छेदः प्राणायामः
sp008-001174_YS_26	सत्यासनजये बाह्यस्य वायोराचमनम् श्वासः
sp008-001175_YS_26	कोष्ठ्यस्य वायोः निःसारणम् प्रश्वासः
sp008-001176_YS_26	तयोः गतिविच्छेदः उभयाभावः प्राणायामः
sp008-001177_YS_26	स तु बाह्याभ्यन्तरस्तम्भवृत्तिः देशकालसङ्ख्याभिः परिदृष्टो दीर्घसूक्ष्मः
sp008-001178_YS_26	यत्र प्रश्वासपूर्वको गत्यभावः स बाह्यः
sp008-001179_YS_26	यत्र श्वासपूर्वको गत्यभावः स आभ्यन्तरः
sp008-001180_YS_26	तृतीयः स्तम्भवृत्तिः यत्र उभयाभावः सकृत्प्रयत्नात् भवति
sp008-001181_YS_26	यथा तप्ते न्यस्तमुपले जलम् सर्वतः सङ्कोचमापद्यते तथा द्वयोः युगपद्भवति अभाव इति
sp008-001182_YS_26	त्रयोऽप्येते देशेन परिदृष्टाः इयान् अस्य विषयो देश इति
sp008-001183_YS_26	कालेन परिदृष्टाः क्षणानाम् इयत्तावधारणेन अवच्छिन्ना इत्यर्थः
sp008-001184_YS_26	सङ्ख्याभिः परिदृष्टाः एतावद्भिः श्वासप्रश्वासैः प्रथमः उद्घातः तद्वत् निगृहीतस्य एतावद्भिः द्वितीयः उद्घातः एवम् तृतीयः
sp008-001185_YS_26	एवम् मृदुः एवम् मध्यः एवम् तीव्रः इति सङ्ख्यापरिदृष्टः
sp008-001186_YS_26	स खल्वयम् एवम् अभ्यस्तो दीर्घसूक्ष्मः
sp008-001187_YS_26	बाह्याभ्यन्तरविषयाक्षेपी चतुर्थः
sp008-001188_YS_26	देशकालसङ्ख्याभिः बाह्यविषयः परिदृष्टः आक्षिप्तः तथा आभ्यन्तरविषयः परिदृष्टः आक्षिप्तः उभयथा दीर्घसूक्ष्मः
sp008-001189_YS_26	तत्पूर्वको भूमिजयात् क्रमेण उभयोः गत्यभावः चतुर्थः प्राणायामः
sp008-001190_YS_26	तृतीयस्तु विषयानालोचितो गत्यभावः सकृदारब्ध एव देशकालसङ्ख्याभिः परिदृष्टो दीर्घसूक्ष्मः
sp008-001191_YS_26	चतुर्थस्तु श्वासप्रश्वासयोः विषयावधारणात् क्रमेण भूमिजयात् उभयाक्षेपपूर्वको गत्यभावः चतुर्थः प्राणायामः इत्ययम् विशेषः
sp008-001192_YS_26	ततः क्षीयते प्रकाशावरणम्
sp008-001193_YS_26	प्राणायामान् अभ्यस्यतः अस्य योगिनः क्षीयते विवेकज्ञानावरणीयम् कर्म यत्तदाचक्षते महामोहमयेन इन्द्रजालेन प्रकाशशीलम् सत्त्वम् आवृत्य तदेव अकार्ये नियुङ्क्ते इति
sp008-001194_YS_26	तदस्य प्रकाशावरणम् कर्म संसारनिबन्धनम् प्राणायामाभ्यासात् दुर्बलम् भवति प्रतिक्षणम् च क्षीयते
sp008-001195_YS_26	तथा चोक्तम् तपो न परम् प्राणायामात् ततो विशुद्धिः मलानाम् दीप्तिश्च ज्ञानस्य इति
sp008-001196_YS_26	किम् च धारणासु च योग्यता मनसः
sp008-001197_YS_26	प्राणायामाभ्यासादेव प्रच्छर्दनविधारणाभ्याम् वा प्राणस्य इति वचनात्
sp008-001198_YS_26	स्वस्वविषयासम्प्रयोगे चित्तस्य स्वरूपानुकार इवेन्द्रियाणाम् प्रत्याहारः
sp008-001199_YS_26	स्वविषयसम्प्रयोगाभावे चित्तस्वरूपानुकारः इवेति चित्तनिरोधे चित्तवत् निरुद्धानि इन्द्रियाणि नेतरेन्द्रियजयवत् उपायान्तरम् अपेक्षन्ते
sp008-001200_YS_26	यथा मधुकरराजम् मक्षिका उत्पतन्तम् अनूत्पतन्ति निविशमानम् अनुनिविशन्ते तथा इन्द्रियाणि चित्तनिरोधे निरुद्धानि इत्येष प्रत्याहारः
sp008-001201_YS_26	ततः परमा वश्यतेन्द्रियाणाम्
sp008-001202_YS_26	शब्दादिषु अव्यसनम् इन्द्रियजयः इति केचित्
sp008-001203_YS_26	सक्तिः व्यसनम् व्यस्यत्येनम् श्रेयसः इति अविरुद्धा प्रतिपत्तिः न्याय्या
sp008-001204_YS_26	शब्दादिसम्प्रयोगः स्वेच्छया इत्यन्ये
sp008-001205_YS_26	रागद्वेषाभावे सुखदुःखशून्यम् शब्दादिज्ञानम् इन्द्रियजय इति केचित्
sp008-001206_YS_26	चित्तैकाग्र्यात् अप्रतिपत्तिरेव इति जैगीषव्यः
sp008-001207_YS_26	ततश्च परमा त्वियम् वश्यता यत् चित्तनिरोधे निरुद्धानि इन्द्रियाणि नेतरेन्द्रियजयवत् प्रयत्नकृतम् उपायान्तरम् अपेक्षन्ते योगिनः इति
sp008-001208_YS_26	इति श्रीभगवत्पतञ्जलिविरचिते योगसूत्रे द्वितीयः साधनपादः
sp008-001209_YS_27	तृतीयः विभूतिपादः
sp008-001210_YS_27	उक्तानि पञ्चबहिरङ्गाणि साधनानि
sp008-001211_YS_27	धारणा वक्तव्या देशबन्धश्चित्तस्य धारणा
sp008-001212_YS_27	नाभिचक्रे हृदयपुण्डरीके मूर्ध्नि ज्योतिषि नासिकाग्रे जिह्वाग्रे इत्येवमादिषु देशेषु बाह्ये वा विषये चित्तस्य वृत्तिमात्रेण बन्धः इति धारणा
sp008-001213_YS_27	तत्र प्रत्ययैकतानता ध्यानम्
sp008-001214_YS_27	तस्मिन् देशे ध्येयालम्बनस्य प्रत्ययस्य एकतानता सदृशः प्रवाहः प्रत्ययान्तरेण अपरामृष्टः ध्यानम्
sp008-001215_YS_27	तदेवार्थमात्रनिर्भासम् स्वरूपशून्यमिव समाधिः
sp008-001216_YS_27	ध्यानमेव ध्येयाकारनिर्भासम् प्रत्ययात्मकेन स्वरूपेण शून्यमिव यदा भवति ध्येयस्वभावावेशात् तदा समाधिरित्युच्यते
sp008-001217_YS_27	तदेतद्धारणाध्यानसमाधित्रयम् एकत्र संयमः
sp008-001218_YS_27	त्रयमेकत्र संयमः
sp008-001219_YS_27	एकविषयाणि त्रीणि साधनानि संयम इत्युच्यते
sp008-001220_YS_27	तदस्य त्रयस्य तान्त्रिकी परिभाषा संयम इति
sp008-001221_YS_27	तज्जयात् प्रज्ञालोकः
sp008-001222_YS_27	तस्य संयमस्य जयात् समाधिप्रज्ञाया भवति आलोकः
sp008-001223_YS_27	यथा यथा संयमः स्थिरपदो भवति तथा तथा समाधिप्रज्ञा विशारदी भवति
sp008-001224_YS_27	तस्य भूमिषु विनियोगः
sp008-001225_YS_27	तस्य संयमस्य जितभूमेः या अनन्तरा भूमिः तत्र विनियोगः
sp008-001226_YS_27	न हि अजिताधरभूमिः अनन्तरभूमिम् विलङ्घ्य प्रान्तभूमिषु संयमम् लभते
sp008-001227_YS_27	तदभावाच्च कुतस्तस्य प्रज्ञालोकः
sp008-001228_YS_27	ईश्वरप्रसादात् जितोत्तरभूमिकस्य च नाधरभूमिषु परचित्तज्ञानादिषु संयमो युक्तः
sp008-001229_YS_27	कस्मात् तदर्थस्य अन्यत एव अवगतत्वात्
sp008-001230_YS_27	भूमेः अस्याः इयम् अनन्तरा भूमिः इत्यत्र योग एव उपाध्यायः
sp008-001231_YS_27	कथम् एवम् ह्युक्तम्
sp008-001232_YS_27	योगेन योगो ज्ञातव्यो योगो योगात् प्रवर्तते
sp008-001233_YS_27	योऽप्रमत्तस्तु योगेन स योगे रमते चिरम् इति
sp008-001234_YS_27	त्रयमन्तरङ्गम् पूर्वेभ्यः
sp008-001235_YS_27	तदेतत् धारणाध्यानसमाधित्रयम् अन्तरङ्गम् सम्प्रज्ञातस्य समाधेः पूर्वेभ्यो यमादिभ्यः पञ्चभ्यः साधनेभ्यः इति
sp008-001236_YS_27	तदपि बहिरङ्गम् निर्बीजस्य
sp008-001237_YS_27	तदप्यन्तरङ्गम् साधनत्रयम् निर्बीजस्य योगस्य बहिरङ्गम् भवति
sp008-001238_YS_27	कस्मात् तदभावे भावात् इति
sp008-001239_YS_27	अथ निरोधचित्तक्षणेषु चलम् गुणवृत्तमिति कीदृशस्तदा चित्तपरिणामः
sp008-001240_YS_27	व्युत्थान निरोध संस्कारयोरभिभवप्रादुर्भावौ निरोधक्षण चित्तान्वयो निरोध परिणामः
sp008-001241_YS_27	व्युत्थानसंस्काराः चित्तधर्माः न ते प्रत्ययात्मकाः इति प्रत्ययनिरोधे न निरुद्धाः
sp008-001242_YS_27	निरोधसंस्काराः अपि चित्तधर्माः तयोः अभिभवप्रादुर्भावौ
sp008-001243_YS_27	व्युत्थानसंस्कारा हीयन्ते निरोधसंस्कारा आधीयन्ते
sp008-001244_YS_27	निरोधक्षणम् चित्तमन्वेति
sp008-001245_YS_27	तदेकस्य चित्तस्य प्रतिक्षणम् इदम् संस्कारान्यथात्वम् निरोधपरिणामः
sp008-001246_YS_27	तदा संस्कारशेषम् चित्तमिति निरोधसमाधौ व्याख्यातम्
sp008-001247_YS_27	तस्य प्रशान्तवाहिता संस्कारात्
sp008-001248_YS_27	निरोधसंस्कारात् निरोधसंस्काराभ्यासपाटवापेक्षा प्रशान्तवाहिता चित्तस्य भवति
sp008-001249_YS_27	तत्संस्कारमान्द्ये व्युत्थानधर्मिणा संस्कारेण निरोधधर्मः संस्कारोऽभिभूयते इति
sp008-001250_YS_27	सर्वार्थतैकाग्रतयोः क्षयोदयौ चित्तस्य समाधिपरिणामः
sp008-001251_YS_27	सर्वार्थता चित्तधर्मः
sp008-001252_YS_27	एकाग्रतापि चित्तधर्मः
sp008-001253_YS_27	सर्वार्थतायाः क्षयः तिरोभावः इत्यर्थः
sp008-001254_YS_27	एकाग्रतायाः उदयः आविर्भावः इत्यर्थः
sp008-001255_YS_27	तयोः धर्मित्वेन अनुगतम् चित्तम्
sp008-001256_YS_27	तदिदम् चित्तम् अपायोपजननयोः स्वात्मभूतयोः धर्मयोः अनुगतम् समाधीयते स चित्तस्य समाधिपरिणामः
sp008-001257_YS_28	ततः पुनः शान्तोदितौ तुल्यप्रत्ययौ चित्तस्यैकाग्रतापरिणामः
sp008-001258_YS_28	समाहितचित्तस्य पूर्वप्रत्ययः शान्तः उत्तरस्तत्सदृशः उदितः
sp008-001259_YS_28	समाहितचित्तम् उभयोः अनुगतम् पुनस्तथैव आसमाधिभ्रेषात् इति
sp008-001260_YS_28	स खल्वयम् धर्मिणः चित्तस्य एकाग्रतापरिणामः
sp008-001261_YS_28	एतेन भूतेन्द्रियेषु धर्मलक्षणावस्थापरिणामा व्याख्याताः
sp008-001262_YS_28	एतेन पूर्वोक्तेन चित्तपरिणामेन धर्मलक्षणावस्थारूपेण भूतेन्द्रियेषु धर्मपरिणामो लक्षणपरिणामो अवस्थापरिणामश्च उक्तः वेदितव्यः
sp008-001263_YS_28	तत्र व्युत्थाननिरोधयोः धर्मयोः अभिभवप्रादुर्भावौ धर्मिणि धर्मपरिणामः
sp008-001264_YS_28	लक्षणपरिणामश्च निरोधः त्रिलक्षणः त्रिभिः अध्वभिः युक्तः
sp008-001265_YS_28	स खल्वनागतलक्षणम् अध्वानम् प्रथमम् हित्वा धर्मत्वम् अनतिक्रान्तो वर्तमानम् लक्षणम् प्रतिपन्नः यत्र अस्य स्वरूपेण अभिव्यक्तिः
sp008-001266_YS_28	एषोऽस्य द्वितीयोऽध्वा
sp008-001267_YS_28	न च अतीतानागताभ्याम् लक्षणाभ्याम् वियुक्तः
sp008-001268_YS_28	तथा व्युत्थानम् त्रिलक्षणम् त्रिभिः अध्वभिः युक्तम् वर्तमानम् लक्षणम् हित्वा धर्मत्वम् अनतिक्रान्तम् अतीतलक्षणम् प्रतिपन्नम्
sp008-001269_YS_29	यत्र अस्य स्वरूपाभिव्यक्तौ सत्याम् व्यापारः एषोऽस्य तृतीयोऽध्वा
sp008-001270_YS_29	न च अतीतानागताभ्याम् लक्षणाभ्याम् वियुक्तमिति
sp008-001271_YS_29	एवम् पुनर्निरोध एवम् पुनर्व्युत्थानमिति तथावस्थापरिणामः तत्र निरोधक्षणेषु निरोधसंस्कारा बलवन्तो भवन्ति दुर्बला व्युत्थानसंस्कारा इति
sp008-001272_YS_29	एष धर्माणाम् अवस्थापरिणामः
sp008-001273_YS_29	तत्र धर्मिणो धर्मैः परिणामो धर्माणाम् त्र्यध्वनाम् लक्षणैः परिणामो लक्षणानामपि अवस्थाभिः परिणाम इति
sp008-001274_YS_29	एवम् धर्मलक्षणावस्थापरिणामैः शून्यम् न क्षणमपि गुणवृत्तम् अवतिष्ठते
sp008-001275_YS_29	चलम् च गुणवृत्तम्
sp008-001276_YS_29	गुणस्वाभाव्यम् तु प्रवृत्तिकारणम् उक्तम् गुणानामिति
sp008-001277_YS_29	एतेन भूतेन्द्रियेषु धर्मधर्मिभेदात् त्रिविधः परिणामो वेदितव्यः
sp008-001278_YS_29	परमार्थतस्तु एक एव परिणामः धर्मिस्वरूपमात्रो हि धर्मो धर्मिविक्रियैव एषा धर्मद्वारा प्रपञ्च्यते इति
sp008-001279_YS_29	तत्र धर्मस्य धर्मिणि वर्तमानस्यैव अध्वसु अतीतानागतवर्तमानेषु भावान्यथात्वम् भवति न तु द्रव्यान्यथात्वम्
sp008-001280_YS_29	यथा सुवर्णभाजनस्य भित्त्वाऽन्यथाक्रियमाणस्य भावान्यथात्वम् भवति न सुवर्णान्यथात्वमिति
sp008-001281_YS_29	अपर आह धर्मानभ्यधिको धर्मो पूर्वतत्त्वानतिक्रमा पूर्वापरावस्थाभेदमनुपतितः कौटस्थ्येन विपरिवर्तेत यद्यन्वयी स्यादिति
sp008-001282_YS_29	अयमदोषः
sp008-001283_YS_29	कस्मात् एकान्तानभ्युपगमात्
sp008-001284_YS_29	तदेतत् त्रैलोक्यम् व्यक्तेः अपैति
sp008-001285_YS_29	कस्मात् नित्यप्रतिषेधात्
sp008-001286_YS_29	अपेतम् अप्यस्ति विनाशप्रतिषेधात्
sp008-001287_YS_29	संसर्गाच्च अस्य सौक्ष्म्यम्
sp008-001288_YS_29	सौक्ष्म्याच्च अनुपलब्धिरिति
sp008-001289_YS_29	लक्षणपरिणामः धर्मः अध्वसु वर्तमानः अतीतः अतीतलक्षणयुक्तः अनागतवर्तमानाभ्याम् लक्षणाभ्याम् अवियुक्तः
sp008-001290_YS_29	तथा वर्तमानः अनागतलक्षणयुक्तः वर्तमानातीताभ्याम् लक्षणाभ्याम् अवियुक्तः
sp008-001291_YS_29	तथा वर्तमानः वर्तमानलक्षणयुक्तः अतीतानागताभ्याम् लक्षणाभ्याम् अवियुक्तः इति
sp008-001292_YS_29	यथा पुरुष एकस्याम् स्त्रियाम् रक्तः न शेषासु विरक्तो भवतीति
sp008-001293_YS_29	अत्र लक्षणपरिणामे सर्वस्य सर्वलक्षणयोगात् अध्वसङ्करः प्राप्नोतीति परैः दोषश्चोद्यत इति
sp008-001294_YS_29	तस्य परिहारः धर्माणाम् धर्मत्वम् अप्रसाध्यम्
sp008-001295_YS_29	सति च धर्मत्वे लक्षणभेदोऽपि वाच्यो न वर्तमानसमय एव अस्य धर्मत्वम्
sp008-001296_YS_29	एवम् हि न चित्तम् रागधर्मकम् स्यात् क्रोधकाले रागस्य असमुदाचारादिति
sp008-001297_YS_29	किम् च त्रयाणाम् लक्षणानाम् युगपत् एकस्याम् व्यक्तौ नास्ति सम्भवः
sp008-001298_YS_29	क्रमेण तु स्वव्यञ्जकाञ्जनस्य भावो भवेदिति
sp008-001299_YS_29	उक्तम् च रूपातिशया वृत्त्यतिशयाश्च परस्परेण विरुध्यन्ते
sp008-001300_YS_29	सामान्यानि तु अतिशयैः सह प्रवर्तन्ते
sp008-001301_YS_29	तस्मादसङ्करः
sp008-001302_YS_29	यथा रागस्यैव क्वचित् समुदाचारः इति न तदानीम् अन्यत्राभावः
sp008-001303_YS_29	किन्तु केवलम् सामान्येन समन्वागतः इत्यस्ति तदा तत्र तस्य भावः तथा लक्षणस्य इति
sp008-001304_YS_29	न धर्मी त्र्यध्वा
sp008-001305_YS_29	धर्मास्तु त्र्यध्वानः
sp008-001306_YS_29	ते लक्षिता अलक्षिताश्च ताम् ताम् अवस्थाम् प्राप्नुवन्तः अन्यत्वेन प्रतिनिर्दिश्यन्ते अवस्थान्तरतो न द्रव्यान्तरतः यथा एका रेखा शतस्थाने शतम् दशस्थाने दश एकम् च एकस्थाने
sp008-001307_YS_29	यथा च एकत्वेऽपि स्त्री माता च उच्यते दुहिता च स्वसा च इति
sp008-001308_YS_30	अवस्थापरिणामे कौटस्थ्यप्रसङ्गदोषः कैश्चिदुक्तः
sp008-001309_YS_30	कथम् अध्वनो व्यापारेण व्यवहितत्वात्
sp008-001310_YS_30	यदा धर्मः स्वव्यापारम् न करोति तदा अनागतः यदा करोति तदा वर्तमानः यदा कृत्वा निवृत्तः तदा अतीतः इत्येवम् धर्मधर्मिणोः लक्षणानाम् अवस्थानाम् च कौटस्थ्यम् प्राप्नोतीति परैः दोषः उच्यते
sp008-001311_YS_30	नासौ दोषः
sp008-001312_YS_30	कस्मात् गुणिनित्यत्वेऽपि गुणानाम् विमर्दवैचित्र्यात्
sp008-001313_YS_30	यथा संस्थानम् आदिमत् धर्ममात्रम् शब्दादीनाम् गुणानाम् विनाश्यविनाशिनाम् एवम् लिङ्गम् आदिमत् धर्ममात्रम् सत्त्वादीनाम् गुणानाम् विनाश्यविनाशिनाम्
sp008-001314_YS_30	तस्मिन् विकारसञ्ज्ञा इति
sp008-001315_YS_30	तत्र इदम् उदाहरणम् मृद्धर्मी पिण्डाकारः अनागतम् लक्षणम् हित्वा वर्तमानलक्षणम् प्रतिपद्यत इति लक्षणतः परिणमते
sp008-001316_YS_30	घटो नवपुराणताम् प्रतिलक्षणम् अनुभवन् नवस्थापरिणामम् प्रतिपद्यत इति
sp008-001317_YS_30	धर्मिणोऽपि धर्मान्तरम् अवस्था धर्मस्यापि लक्षणान्तरम् अवस्था इत्येक एव द्रव्यपरिणामो भेदेन उपदर्शितः इति
sp008-001318_YS_30	एवम् पदार्थान्तरेष्वपि योज्यमिति
sp008-001319_YS_30	एते धर्मलक्षणावस्थापरिणामा धर्मिस्वरूपम् अनतिक्रान्ता इत्येक एव परिणामः सर्वान् अमून् विशेषान् अभिप्लवते
sp008-001320_YS_30	अथ कोऽयम् परिणामः
sp008-001321_YS_30	अवस्थितस्य द्रव्यस्य पूर्वधर्मनिवृत्तौ धर्मान्तरोत्पत्तिः परिणामः
sp008-001322_YS_30	तत्र शान्तोदिताव्यपदेश्यधर्मानुपाती धर्मी
sp008-001323_YS_30	योग्यतावच्छिन्ना धर्मिणः शक्तिरेव धर्मः
sp008-001324_YS_30	स च फलप्रसवभेदानुमितसद्भाव एकस्य अन्योऽन्यश्च परिदृष्टः
sp008-001325_YS_30	तत्र वर्तमानः स्वव्यापारम् अनुभवन् धर्मो धर्मान्तरेभ्यः शान्तेभ्यश्च अव्यपदेशेभ्यश्च भिद्यते
sp008-001326_YS_30	यदा तु सामान्येन समन्वागतो भवति तदा धर्मिस्वरूपमात्रत्वात् कोऽसौ केन भिद्यते
sp008-001327_YS_30	तत्र त्रयः खलु धर्मिणो धर्माः शान्ताः उदिताः अव्यपदेश्याश्च इति
sp008-001328_YS_30	तत्र शान्ता ये कृत्वा व्यापारानुपरताः
sp008-001329_YS_30	सव्यापारा उदिताः
sp008-001330_YS_30	ते च अनागतस्य लक्षणस्य समनन्तराः
sp008-001331_YS_30	वर्तमानस्य अनन्तराः अतीताः
sp008-001332_YS_30	किमर्थम् अतीतस्य अनन्तराः न भवन्ति वर्तमानाः
sp008-001333_YS_30	पूर्वपश्चिमतायाः अभावात्
sp008-001334_YS_30	यथा अनागतवर्तमानयोः पूर्वपश्चिमता नैवम् अतीतस्य
sp008-001335_YS_30	तस्मात् न अतीतस्य अस्ति समनन्तरः
sp008-001336_YS_30	तदनागतः एव समनन्तरो भवति वर्तमानस्य
sp008-001337_YS_30	अथ अव्यपदेश्याः के सर्वम् सर्वात्मकम् इति
sp008-001338_YS_30	यथोक्तम् जलभूम्योः पारिणामिकम् रसादिवैश्वरूप्यम् स्थावरेषु दृष्टम् तथा स्थावराणाम् जङ्गमेषु जङ्गमानाम् स्थावरेषु इति
sp008-001339_YS_30	एवम् जात्यनुच्छेदेन सर्वम् सर्वात्मकम् इति
sp008-001340_YS_30	देशकालाकारनिमित्तासम्बन्धात् न खलु समानकालम् आत्मनाम् अभिव्यक्तिरिति
sp008-001341_YS_30	य एतेषु अभिव्यक्तानभिव्यक्तेषु धर्मेषु अनुपाती सामान्यविशेषात्मा सोऽन्वयी धर्मी
sp008-001342_YS_30	यस्य तु धर्ममात्रमेवेदम् निरन्वयम् तस्य भोगाभावः
sp008-001343_YS_30	कस्मात् अन्येन विज्ञानेन कृतस्य कर्मणः अन्यत्कथम् भोक्तृत्वेन अधिक्रियेत
sp008-001344_YS_30	तत्स्मृत्यभावश्च नान्यदृष्टस्य स्मरणम् अन्यस्यास्तीति
sp008-001345_YS_30	वस्तुप्रत्यभिज्ञानाच्च स्थितः अन्वयी धर्मी यः धर्मान्यथात्वम् अभ्युपगतः प्रत्यभिज्ञायते
sp008-001346_YS_30	तस्मात् नेदम् धर्ममात्रम् निरन्वयम् इति
sp008-001347_YS_30	क्रमान्यत्वम् परिणामान्यत्वे हेतुः
sp008-001348_YS_30	एकस्य धर्मिणः एक एव परिणामः इति प्रसक्ते क्रमान्यत्वम् परिणामान्यत्वे हेतुर्भवतीति
sp008-001349_YS_30	तद्यथा चूर्णमृत् पीण्डमृत् घटमृत् कणमृदिति च क्रमः
sp008-001350_YS_30	यो यस्य धर्मस्य समनन्तरो धर्मः स तस्य क्रमः
sp008-001351_YS_30	पिण्डः प्रच्यवते घटः उपजायत इति धर्मपरिणामक्रमः
sp008-001352_YS_30	लक्षणपरिणामक्रमो घटस्य अनागतभावात् वर्तमानभावक्रमः
sp008-001353_YS_30	तथा पिण्डस्य वर्तमानभावात् अतीतभावक्रमः
sp008-001354_YS_30	न अतीतस्य अस्ति क्रमः
sp008-001355_YS_30	कस्मात् पूर्वपरतायाम् सत्याम् समनन्तरत्वम्
sp008-001356_YS_30	सा तु नास्ति अतीतस्य
sp008-001357_YS_30	तस्मात् द्वयोरेव लक्षणयोः क्रमः
sp008-001358_YS_30	तथा अवस्थापरिणामक्रमोऽपि
sp008-001359_YS_30	घटस्य अभिनवस्य प्रान्ते पुराणता दृश्यते
sp008-001360_YS_30	सा च क्षणपरम्परानुपातिना क्रमेणाभिव्यज्यमाना पराम् व्यक्तिम् आपद्यत इति
sp008-001361_YS_30	धर्मलक्षणाभ्याम् च विशिष्टोऽयम् तृतीयः परिणामः इति
sp008-001362_YS_30	त एते क्रमा धर्मधर्मिभेदे सति प्रतिलब्धस्वरूपाः
sp008-001363_YS_30	धर्मोऽपि धर्मी भवति अन्यधर्मस्वरूपापेक्षया इति
sp008-001364_YS_30	यदा तु परमार्थतो धर्मिणि अभेदोपचारः तद्द्वारेण स एव अभिधीयते धर्मः तदा अयमेकत्वेनैव क्रमः प्रत्यवभासते
sp008-001365_YS_30	चित्तस्य द्वये धर्माः परिदृष्टाश्च अपरिदृष्टाश्च
sp008-001366_YS_30	तत्र प्रत्ययात्मकाः परिदृष्टाः
sp008-001367_YS_30	वस्तुमात्रात्मकाः अपरिदृष्टाः
sp008-001368_YS_30	ते च सप्तैव भवति अनुमानेन प्रापितवस्तुमात्रसद्भावाः
sp008-001369_YS_30	निरोधधर्मसंस्काराः परिणामोऽथ जीवनम्
sp008-001370_YS_30	चेष्टा शक्तिश्च चित्तस्य धर्मा दर्शनवर्जिताः इति
sp008-001371_YS_31	अतो योगेन उपात्तसर्वसाधनस्य बुभुत्सितार्थप्रतिपत्तये संयमस्य विषयः उपक्षिप्यते
sp008-001372_YS_31	परिणामत्रय संयमादतीतानागतज्ञानम्
sp008-001373_YS_31	धर्मलक्षणावस्थापरिणामेषु संयमात् योगिनाम् भवति अतीतानागतज्ञानम्
sp008-001374_YS_31	धारणाध्यानसमाधित्रयम् एकत्र संयमः उक्तः
sp008-001375_YS_31	तेन परिणामत्रयम् साक्षात् क्रियमाणम् अतीतानागतज्ञानम् तेषु सम्पादयति
sp008-001376_YS_31	शब्दार्थप्रत्ययानाम् इतरेतराध्यासात् सङ्करः तत्प्रविभागसंयमात् सर्वभूतरुतज्ञानम्
sp008-001377_YS_31	तत्र वाक् वर्णेष्वेव अर्थवती
sp008-001378_YS_31	श्रोत्रम् च ध्वनिपरिणाम मात्र विषयम्
sp008-001379_YS_31	पदम् पुनः नादानुसंहार बुद्धि निर्ग्राह्यम् इति
sp008-001380_YS_31	वर्णाः एकसमयासम्भवित्वात् परस्पर निरनुग्रहात्मानः
sp008-001381_YS_31	ते पदम् असंस्पृश्य अनुपस्थाप्य आविर्भूताः तिरोभूताश्च इति प्रत्येकम् अपदस्वरूपाः उच्यन्ते
sp008-001382_YS_31	वर्णः पुनः एकैकः पदात्मा सर्वाभिधानशक्तिप्रचितः सहकारिवर्णान्तरप्रतियोगित्वात् वैश्वरूप्यमिव आपन्नः
sp008-001383_YS_31	पूर्वश्च उत्तरेण उत्तरश्च पूर्वेण विशेषे अवस्थापितः इति
sp008-001384_YS_31	एवम् बहवो वर्णाः क्रमानुरोधिनः अर्थसङ्केतेन अवच्छिन्नाः इयन्तः एते सर्वाभिधानशक्तिपरिवृत्ताः गकारौकारविसर्जनीयाः सास्नादिमन्तम् अर्थम् द्योतयन्तीति
sp008-001385_YS_31	तत् एतेषाम् अर्थसङ्केतेन अवच्छिन्नानाम् उपसंहृतध्वनिक्रमाणाम् यः एकः बुद्धिनिर्भासः तत्पदम् वाचकम् वाच्यस्य सङ्केत्यते
sp008-001386_YS_31	तदेकम् पदम् एकबुद्धिविषयम् एकप्रयत्नाक्षिप्तम् अभागम् अक्रमम् अवर्णम्
sp008-001387_YS_31	बौद्धम् अन्त्यवर्णप्रत्यय व्यापारोपस्थापितम् परत्र प्रतिपिपादयिषया वर्णैरेव अभिधीयमानैः श्रूयमाणैश्च श्रोतृभिः अनादि वाग्व्यवहार वासनानुविद्धया लोकबुद्ध्या सिद्धवत्सम् प्रतिपत्त्या प्रतीयते
sp008-001388_YS_31	तस्य सङ्केतबुद्धितः प्रविभागः
sp008-001389_YS_31	एतावताम् एवञ्जातीयकः अनुसंहारः एतस्य अर्थस्य वाचकः इति
sp008-001390_YS_31	सङ्केतस्तु पद पदार्थयोः इतरेतराध्यासरूपः स्मृत्यात्मको योऽयम् शब्दः सोऽयमर्थः
sp008-001391_YS_31	योऽर्थः स शब्दः इति
sp008-001392_YS_31	एवम् इतरेतराध्यासरूपः सङ्केतो भवतीति
sp008-001393_YS_31	एवम् एते शब्दार्थप्रत्ययाः इतरेतराध्यासात् सङ्कीर्णाः
sp008-001394_YS_31	गौरिति शब्दो गौरित्यर्थो गौरिति ज्ञानम्
sp008-001395_YS_31	यः एषाम् प्रविभागज्ञः सः सर्ववित्
sp008-001396_YS_31	सर्वपदेषु चास्ति वाक्यशक्तिः
sp008-001397_YS_31	वृक्षः इत्युक्ते अस्तीति गम्यते
sp008-001398_YS_31	न सत्ताम् पदार्थौ व्यभिचरति इति
sp008-001399_YS_31	तथा न हि असाधना क्रिया अस्तीति
sp008-001400_YS_31	तथा च पचतीत्युक्ते सर्वकारकाणाम् आक्षेपः
sp008-001401_YS_31	नियमार्थः अनुवादः कर्तृकरणकर्मणाम् चैत्राग्नितण्डुलानाम् इति
sp008-001402_YS_31	दृष्टम् च वाक्यार्थे पदरचनम् श्रोत्रियः छन्दोऽधीते जीवति प्राणान् धारयति
sp008-001403_YS_31	तत्र वाक्ये पदार्थाभिव्यक्तिः ततः पदम् प्रविभज्य व्याकरणीयम् क्रियावाचकम् वा कारकवाचकम् वा
sp008-001404_YS_31	अन्यथा भवति अश्वः अजापयः इत्येवमादिषु नामाख्यातसारूप्यात् अनिर्ज्ञातम् कथम् क्रियायाम् कारके वा व्याक्रियेत इति
sp008-001405_YS_31	तेषाम् शब्दार्थप्रत्ययानाम् प्रविभागः
sp008-001406_YS_31	तद्यथा श्वेतते प्रासाद इति क्रियार्थः
sp008-001407_YS_31	श्वेतः प्रासादः इति कारकार्थः शब्दः
sp008-001408_YS_31	क्रियाकारकात्मा तदर्थः प्रत्ययश्च
sp008-001409_YS_31	कस्मात् सोऽयम् इत्यभिसम्बन्धात् एकाकार एव प्रत्ययः सङ्केतः इति
sp008-001410_YS_31	यस्तु श्वेतोऽर्थः स शब्दप्रत्यययोः आलम्बनीभूतः
sp008-001411_YS_31	स हि स्वाभिः अवस्थाभिः विक्रियमाणः न शब्दसहगतः न बुद्धिसहगतः
sp008-001412_YS_31	एवम् शब्दः एवम् प्रत्ययः नेतरेतरसहगतः इति
sp008-001413_YS_31	अन्यथा शब्दः अन्यथार्थः अन्यथा प्रत्ययः इति विभागः
sp008-001414_YS_31	एवम् तत्प्रविभागसंयमात् योगिनः सर्वभूतरुतज्ञानम् सम्पद्यते इति
sp008-001415_YS_32	संस्कारसाक्षात्करणात् पूर्वजातिज्ञानम्
sp008-001416_YS_32	द्वये खल्वमी संस्काराः
sp008-001417_YS_32	स्मृतिक्लेशहेतवो वासनारूपाः विपाकहेतवो धर्माधर्मरूपाः
sp008-001418_YS_32	ते पूर्वभवाभिसंस्कृताः परिणामचेष्टा निरोधशक्तिजीवन धर्मवत् अपरिदृष्टाः चित्तधर्माः
sp008-001419_YS_32	तेषु संयमः संस्कारसाक्षात्क्रियायै समर्थः
sp008-001420_YS_32	न च देशकालनिमित्तानुभवैः विना तेषाम् अस्ति साक्षात्करणम्
sp008-001421_YS_32	तदित्थम् संस्कारसाक्षात्करणात् पूर्वजातिज्ञानम् उत्पद्यते योगिनः
sp008-001422_YS_32	परत्रापि एवमेव संस्कारसाक्षात्करणात् परजातिसंवेदनम्
sp008-001423_YS_32	अत्रेदमाख्यानम् श्रूयते भगवतो जैगीषव्यस्य संस्कारसाक्षात्करणात् दशसु महासर्गेषु जन्मपरिणामक्रमम् अनुपश्यतो विवेकजम् ज्ञानम् प्रादुरभवत्
sp008-001424_YS_32	अथ भगवान् आवट्यस्तनुधरः तमुवाच
sp008-001425_YS_32	दशसु महासर्गेषु भव्यत्वात् अनभिभूतबुद्धिसत्त्वेन त्वया नरकतिर्यग्गर्भसम्भवम् दुःखम् सम्पश्यता देवमनुष्येषु पुनःपुनः उत्पद्यमानेन सुखदुःखयोः किमधिकम् उपलब्धम् इति
sp008-001426_YS_32	भगवन्तम् आवट्यम् जैगीषव्यः उवाच
sp008-001427_YS_32	दशसु महासर्गेषु भव्यत्वात् अनभिभूतबुद्धिसत्त्वेन मया नरकतिर्यग्भवम् दुःखम् सम्पश्यता देवमनुष्येषु पुनःपुनः उत्पद्यमानेन यत्किञ्चिदनुभूतम् तत्सर्वम् दुःखमेव प्रत्यवैमि
sp008-001428_YS_32	भगवान् आवट्य उवाच
sp008-001429_YS_32	यदिदम् आयुष्मतः प्रधानवशित्वम् अनुत्तमम् च सन्तोषसुखम् किमिदमपि दुःखपक्षे निक्षिप्तम् इति
sp008-001430_YS_32	भगवान् जैगीषव्य उवाच
sp008-001431_YS_32	विषयसुखापेक्षया एव इदम् अनुत्तमम् सन्तोषसुखम् उक्तम् कैवल्यापेक्षया दुःखमेव
sp008-001432_YS_32	बुद्धिसत्त्वस्य अयम् धर्मः त्रिगुणः
sp008-001433_YS_32	त्रिगुणश्च प्रत्ययो हेयपक्षे न्यस्तः इति
sp008-001434_YS_32	दुःखरूपः तृष्णातन्तुः
sp008-001435_YS_32	तृष्णादुःखसन्तानापगमात्तु प्रसन्नम् अबाधम् सर्वानुकूलम् सुखमिदम् उक्तमिति
sp008-001436_YS_32	प्रत्ययस्य परचित्तज्ञानम्
sp008-001437_YS_32	प्रत्यये संयमात् प्रत्ययस्य साक्षात् करणात्ततः परचित्तज्ञानम्
sp008-001438_YS_32	न च तत् सालम्बनम् तस्य अविषयीभूतत्वात्
sp008-001439_YS_32	रक्तम् प्रत्ययम् जानाति अमुष्मिन्नालम्बने रक्तमिति न जानाति
sp008-001440_YS_32	परप्रत्ययस्य यदालम्बनम् तद्योगिचित्तेन नालम्बनीकृतम्
sp008-001441_YS_32	परप्रत्ययमात्रम् तु योगिचित्तस्य आलम्बनीभूतमिति
sp008-001442_YS_32	कायरूपसंयमात् तद्ग्राह्यशक्तिस्तम्भे चक्षुःप्रकाशासम्प्रयोगेऽन्तर्धानम्
sp008-001443_YS_32	कायस्य रूपे संयमात् रूपस्य या ग्राह्या शक्तिः ताम् प्रतिबध्नाति
sp008-001444_YS_32	ग्राह्यशक्तिस्तम्भे सति चक्षुःप्रकाशासम्प्रयोगे अन्तर्धानम् इत्युत्पद्यते योगिनः
sp008-001445_YS_32	एतेन शब्दाद्यन्तर्धानमुक्तम् वेदितव्यम्
sp008-001446_YS_32	सोपक्रमम् निरुपक्रमम् च कर्म तत्संयमात् अपरान्तज्ञानम् अरिष्टेभ्यो वा
sp008-001447_YS_32	आयुर्विपाकम् कर्म द्विविधम् सोपक्रमम् निरुपक्रमम् च
sp008-001448_YS_32	तत्र यथा आर्द्रवस्त्रम् वितानितम् लघीयसा कालेन शुष्येत् तथा सोपक्रमम्
sp008-001449_YS_32	यथा च तदेव सम्पिण्डितम् चिरेण संशुष्येत् एवम् निरुपक्रमम्
sp008-001450_YS_32	यथा चाग्निः शुष्के कक्षे मुक्तो वातेन समन्ततो युक्तम् क्षेपीयसा कालेन दहेत् तथा सोपक्रमम्
sp008-001451_YS_32	यथा वा स एवाग्निः तृणराशौ क्रमतः अवयवेषु न्यस्तः चिरेण दहेत् तथा निरुपक्रमम्
sp008-001452_YS_32	तत्संयमात् अपरान्तज्ञानम् अरिष्टेभ्यो वा
sp008-001453_YS_32	मैत्र्यादिषु बलानि
sp008-001454_YS_32	मैत्री करुणा मुदिता इति तिस्रो भावनाः
sp008-001455_YS_32	तत्र भूतेषु सुखितेषु मैत्रीम् भावयित्वा करुणाबलम् लभते
sp008-001456_YS_32	पुण्यशीलेषु मुदिताम् भावयित्वा मुदिताबलम् लभते
sp008-001457_YS_32	भावनातः समाधिः यः स संयमः
sp008-001458_YS_32	ततो बलानि अबन्ध्यवीर्याणि जायन्ते
sp008-001459_YS_32	पापशीलेषु उपेक्षा न तु भावना
sp008-001460_YS_32	ततश्च तस्याम् नास्ति समाधिरित्यतो न बलम् उपेक्षातः तत्र संयमाभावात् इति
sp008-001461_YS_33	बलेषु हस्तिबलादीनि
sp008-001462_YS_33	हस्तिबले संयमात् हस्तिबलो भवति
sp008-001463_YS_33	वैनतेयबले संयमात् वैनतेयबलो भवति
sp008-001464_YS_33	वायुबले संयमात् वायुबलः इत्येवमादि
sp008-001465_YS_33	प्रवृत्त्यालोक न्यासात् सूक्ष्मव्यवहित विप्रकृष्टज्ञानम्
sp008-001466_YS_33	ज्योतिष्मती प्रवृत्तिरुक्ता मनसः
sp008-001467_YS_33	तस्याम् यः आलोकः तम् योगी सूक्ष्मे वा व्यवहिते वा विप्रकृष्टे वार्थे विन्यस्य तमर्थम् अधिगच्छति
sp008-001468_YS_33	भुवनज्ञानम् सूर्ये संयमात्
sp008-001469_YS_33	तत्प्रसारः सप्तलोकाः
sp008-001470_YS_33	तत्र अवीचेः प्रभृति मेरुपृष्ठम् यावत् इत्येव भूर्लोकः
sp008-001471_YS_33	मेरुपृष्ठादारभ्य आध्रुवात् ग्रहनक्षत्रताराविचित्रः अन्तरिक्षलोकः
sp008-001472_YS_33	तत्परः स्वर्लोकः पञ्चविधः माहेन्द्रः तृतीयो लोकः
sp008-001473_YS_33	चतुर्थः प्राजापत्यो महर्लोकः
sp008-001474_YS_33	त्रिविधो ब्राह्मः तद्यथा जनलोकः तपोलोकः सत्यलोकः इति
sp008-001475_YS_33	ब्राह्मस्त्रिभूमिको लोकः प्राजापत्यस्ततो महान्
sp008-001476_YS_33	माहेन्द्रश्च स्वरित्युक्तो दिवि तारा भुवि प्रजाः इति सङ्ग्रहश्लोकः
sp008-001477_YS_33	तत्र अवीचेः उपर्युपरि निविष्टाः षट् महानरकभूमयः घनसलिलानलाकाशतमःप्रतिष्ठा महाकालाम्बरीष रौरव महारौरव कालसूत्रान्धतमिस्राः
sp008-001478_YS_33	यत्र स्वकर्मोपार्जितदुःखवेदनाः प्राणिनः कष्टम् आयुर्दीर्घम् आक्षिप्य जायन्ते
sp008-001479_YS_33	ततो महातल रसातलातल सुतल वितल तलातल पातालाख्यानि सप्त पातालानि
sp008-001480_YS_33	भूमिरियम् अष्टमी सप्तद्वीपा वसुमती यस्याः सुमेरुः मध्ये पर्वतराजः काञ्चनः
sp008-001481_YS_33	तस्य राजत वैडूर्य स्फटिक हेम मणिमयानि शृङ्गाणि
sp008-001482_YS_33	तत्र वैडूर्यप्रभानुरागात् नीलोत्पलपत्रश्यामः नभसः दक्षिणो भागः
sp008-001483_YS_33	श्वेतः पूर्वः स्वच्छः पश्चिमः कुरुण्डकाभः उत्तरः
sp008-001484_YS_33	दक्षिणपार्श्वे चास्य जम्बूः
sp008-001485_YS_33	यतोऽयम् जम्बूद्वीपः तस्य सूर्यप्रचारात् रात्रिन्दिवम् लग्नमिव विवर्तते
sp008-001486_YS_33	तस्य नीलश्वेतशृङ्गस्य उदीचीनाः त्रयः पर्वताः द्विसहस्रायामाः
sp008-001487_YS_33	तदन्तरेषु त्रीणि वर्षाणि नवनवयोजनसाहस्राणि रमणकम् हिरण्मयम् उत्तराः कुरवः इति
sp008-001488_YS_33	निषध हेमकूट हिमशैलाः दक्षिणतो द्विसहस्रायामाः
sp008-001489_YS_33	तदन्तरेषु त्रीणि वर्षाणि नवनवयोजनसाहस्राणि हरिवर्षम् किम्पुरुषम् भारतमिति
sp008-001490_YS_33	सुमेरोः प्राचीना भद्राश्वा माल्यवत् सीमानः
sp008-001491_YS_33	प्रतीचीनाः केतुमालाः गन्धमादनसीमानः
sp008-001492_YS_33	मध्ये वर्षमिलावृतम्
sp008-001493_YS_33	तदेतत् योजनशतसहस्रम् सुमेरोः दिशि दिशि तदर्धेन व्यूढम्
sp008-001494_YS_33	स खल्वयम् शतसहस्रायामो जम्बूद्वीपः ततो द्विगुणेन लवणोदधिना वलयाकृतिना वेष्टितः
sp008-001495_YS_33	ततश्च द्विगुणाः द्विगुणाः शाक कुश क्रौञ्च शाल्मल मगध पुष्कर द्वीपाः सप्तसमुद्राश्च सर्षपराशिकल्पाः सविचित्रशैलावतंसाः इक्षुरस सुरा सर्पिर्दधि मण्ड क्षीर स्वादूदकाः
sp008-001496_YS_33	सप्तसमुद्रपरिवेष्टिताः वलयाकृतयः लोकालोकपर्वतपरिवाराः पञ्चाशद्योजनकोटिपरिसङ्ख्याताः
sp008-001497_YS_33	तदेतत्सर्वम् सुप्रतिष्ठितसंस्थानमण्डमध्ये व्यूढम्
sp008-001498_YS_33	अण्डम् च प्रधानस्थाणुरवयवो यथाकाशे खद्योत इति
sp008-001499_YS_33	तत्र पाताले जलधौ पर्वतेषु एतेषु देवनिकाया असुरगन्धर्वकिन्नर किम्पुरुष यक्षराक्षसभूतप्रेत पिशाचापस्मारकाप्सरो ब्रह्मराक्षस कूष्माण्डविनायकाः प्रतिवसन्ति
sp008-001500_YS_33	सर्वेषु द्वीपेषु पुण्यात्मानो देवमनुष्याः
sp008-001501_YS_33	सुमेरुः त्रिदशानाम् उद्यानभूमिः
sp008-001502_YS_33	तत्र मिश्रवनम् नन्दनम् चैत्ररथम् सुमानसम् इति उद्यानानि
sp008-001503_YS_33	सुधर्मा देवसभा
sp008-001504_YS_33	सुदर्शनम् पुरम्
sp008-001505_YS_33	वैजयन्तः प्रासादः
sp008-001506_YS_33	ग्रहनक्षत्रतारकास्तु ध्रुवे निबद्धाः वायुविक्षेपनियमेन उपलक्षितप्रचाराः सुमेरोः उपर्युपरि सन्निविष्टाः विपरिवर्तन्ते
sp008-001507_YS_33	माहेन्द्रनिवासिनः षड्देवनिकायाः त्रिदशाः अग्निष्वात्ताः याम्याः तुषिताः अपरिनिर्मितवशवर्तिनः परिनिर्मितवशवर्तिनश्च इति
sp008-001508_YS_34	ते सर्वे सङ्कल्पसिद्धाः अणिमाद्यैश्वर्योपपन्नाः कल्पायुषः वृन्दारकाः कामभोगिनः औपपादिकदेहाः उत्तमानुकूलाभिः अप्सरोभिः कृतपरिवाराः
sp008-001509_YS_34	महति लोके प्राजापत्ये पञ्चविधो देवनिकायः कुमुदाः ऋभवः प्रतर्दनाः अञ्जनाभाः प्रचिताभाः इति
sp008-001510_YS_34	एते महाभूतवशिनः ध्यानाहाराः कल्पसहस्रायुषः
sp008-001511_YS_34	प्रथमे ब्रह्मणो जनलोके चतुर्विधो देवनिकायः ब्रह्मपुरोहिताः ब्रह्मकायिकाः ब्रह्ममहाकायिकाः अजरामराः इति
sp008-001512_YS_34	एते भूतेन्द्रियवशिनः द्विगुणद्विगुणोत्तरायुषः
sp008-001513_YS_34	द्वितीये तपसि लोके त्रिविधो देवनिकायः आभास्वराः महाभास्वराः सत्यमहाभास्वराः इति
sp008-001514_YS_34	एते भूतेन्द्रियप्रकृतिवशिनः द्विगुणद्विगुणोत्तरायुषः
sp008-001515_YS_34	सर्वे ध्यानाहाराः ऊर्ध्वरेतसः ऊर्ध्वमप्रतिहतज्ञानाः अधरभूमिषु अनावृतज्ञानविषयाः
sp008-001516_YS_34	तृतीये ब्रह्मणः सत्यलोके चत्वारो देवनिकायः अच्युताः शुद्धनिवासाः सत्याभाः सञ्ज्ञासञ्ज्ञिनश्च इति
sp008-001517_YS_34	अकृतभवनन्यासाः स्वप्रतिष्ठाः उपर्युपरिस्थिताः प्रधानवशिनः यावत्सर्गायुषः
sp008-001518_YS_34	तत्र अच्युताः सवितर्कध्यानसुखाः
sp008-001519_YS_34	शुद्धनिवासाः सविचारध्यानसुखाः
sp008-001520_YS_34	सत्याभाः आनन्दमात्रध्यानसुखाः
sp008-001521_YS_34	सञ्ज्ञासञ्ज्ञिनश्च अस्मितामात्रध्यानसुखाः
sp008-001522_YS_34	तेऽपि त्रैलोक्यमध्ये प्रतितिष्ठन्ति
sp008-001523_YS_34	त एते सप्त लोकाः सर्व एव ब्रह्मलोकाः
sp008-001524_YS_34	विदेहप्रकृतिलयास्तु मोक्षपदे वर्तन्ते न लोकमध्ये न्यस्ताः इति
sp008-001525_YS_34	एतद्योगिनाम् साक्षात्कर्तव्यम् सूर्यद्वारे संयमम् कृत्वा ततः अन्यत्रापि एवम् तावत् अभ्यसेत् यावदिदम् सर्वम् दृष्टमिति
sp008-001526_YS_34	चन्द्रे ताराव्यूहज्ञानम्
sp008-001527_YS_34	चन्द्रे संयमम् कृत्वा ताराव्यूहम् विजानीयात्
sp008-001528_YS_34	ध्रुवे तद्गतिज्ञानम्
sp008-001529_YS_34	ततो ध्रुवे संयमम् कृत्वा ताराणाम् गतिम् जानीयात्
sp008-001530_YS_34	ऊर्ध्वविमानेषु कृतसंयमः तानि विजानीयात्
sp008-001531_YS_34	नाभिचक्रे कायव्यूहज्ञानम्
sp008-001532_YS_34	नाभिचक्रे संयमम् कृत्वा कायव्यूहम् विजानीयात्
sp008-001533_YS_34	वातपित्तश्लेष्माणः त्रयो दोषाः सन्ति
sp008-001534_YS_34	धातवः सप्त त्वग्लोहितमांस स्नाय्वस्थि मज्जाशुक्राणि
sp008-001535_YS_34	पूर्वम् पूर्वमेषाम् बाह्यम् इत्येषः विन्यासः
sp008-001536_YS_34	कण्ठकूपे क्षुत्पिपासानिवृत्तिः
sp008-001537_YS_34	जिह्वायाः अधस्तात् तन्तुः
sp008-001538_YS_34	ततोऽधस्तात् कण्ठः
sp008-001539_YS_34	ततोऽधस्तात् कूपः
sp008-001540_YS_34	तत्र संयमात् क्षुत्पिपासे न बाधेते
sp008-001541_YS_34	कूर्मनाड्याम् स्थैर्यम्
sp008-001542_YS_34	कूपादधः उरसि कूर्माकारा नाडी
sp008-001543_YS_34	तस्याम् कृतसंयमः स्थिरपदम् लभते
sp008-001544_YS_34	यथा सर्पो गोधा वेति
sp008-001545_YS_34	मूर्धज्योतिषि सिद्धदर्शनम्
sp008-001546_YS_34	शिरःकपालेऽन्तः छिद्रम् प्रभास्वरम् ज्योतिः
sp008-001547_YS_34	तत्र संयमात् सिद्धानाम् द्यावापृथिव्योः अन्तरालचारिणाम् दर्शनम्
sp008-001548_YS_34	प्रातिभाद्वा सर्वम्
sp008-001549_YS_34	प्रातिभम् नाम तारकम्
sp008-001550_YS_34	तद्विवेकजस्य ज्ञानस्य पूर्वरूपम्
sp008-001551_YS_34	यथोदये प्रभा भास्करस्य
sp008-001552_YS_34	तेन वा सर्वमेव जानाति योगी प्रातिभस्य ज्ञानस्य उत्पत्ताविति
sp008-001553_YS_34	हृदये चित्तसंवित्
sp008-001554_YS_34	यदिदम् अस्मिन् ब्रह्मपुरे दहरम् पुण्डरीकम् वेश्म तत्र विज्ञानम्
sp008-001555_YS_34	तस्मिन् संयमात् चित्तसंवित्
sp008-001556_YS_34	सत्त्वपुरुषयोरत्यन्तासङ्कीर्णयोः प्रत्ययाविशेषो भोगः परार्थत्वात् स्वार्थसंयमात् पुरुषज्ञानम्
sp008-001557_YS_34	बुद्धिसत्त्वम् प्रख्याशीलम् समानसत्त्वोपनिबन्धने रजस्तमसौ वशीकृत्य सत्त्वपुरुषान्यताप्रत्ययेन परिणतम्
sp008-001558_YS_34	तस्माच्च सत्त्वात् परिणामिनः अत्यन्तविधर्मा विशुद्धः अन्यः चितिमात्ररूपः पुरुषः
sp008-001559_YS_34	तयोः अत्यन्तासङ्कीर्णयोः प्रत्ययाविशेषो भोगः पुरुषस्य दर्शितविषयत्वात्
sp008-001560_YS_34	स भोगप्रत्ययः सत्त्वस्य परार्थत्वात् दृश्यः
sp008-001561_YS_34	यस्तु तस्माद्विशिष्टः चितिमात्ररूपः अन्यः पौरुषेयः प्रत्ययः तत्र संयमात् पुरुषविषया प्रज्ञा जायते
sp008-001562_YS_34	न च पुरुषप्रत्ययेन बुद्धिसत्त्वात्मना पुरुषो दृश्यते
sp008-001563_YS_34	पुरुष एव तम् प्रत्ययम् स्वात्मावलम्बम् पश्यति
sp008-001564_YS_34	तथा ह्युक्तम् विज्ञातारमरे केन विजानीयात् इति
sp008-001565_YS_35	ततः प्रातिभ श्रावण वेदनाऽऽदर्शास्वादवार्ता जायन्ते
sp008-001566_YS_35	प्रातिभात् सूक्ष्मव्यवहित विप्रकृष्टातीतानागतज्ञानम्
sp008-001567_YS_35	श्रावणात् दिव्यशब्दश्रवणम्
sp008-001568_YS_35	वेदनात् दिव्यस्पर्शाधिगमः
sp008-001569_YS_35	आदर्शात् दिव्यरूपसंवित्
sp008-001570_YS_35	आस्वादात् दिव्यरससंवित्
sp008-001571_YS_35	वार्तातो दिव्यगन्धविज्ञानम् इत्येतानि नित्यम् जायन्ते
sp008-001572_YS_35	ते समाधावुपसर्गाः व्युत्थाने सिद्धयः
sp008-001573_YS_35	ते प्रतिभादयः समाहितचित्तस्य उत्पद्यमानाः उपसर्गाः तद्दर्शनप्रत्यनीकत्वात्
sp008-001574_YS_35	व्युत्थितचित्तस्य उत्पद्यमानाः सिद्धयः
sp008-001575_YS_35	बन्धकारणशैथिल्यात् प्रचारसंवेदनाच्च चित्तस्य परशरीरावेशः
sp008-001576_YS_35	लोकीभूतस्य मनसोऽप्रतिष्ठस्य शरीरे कर्माशयवशात् बन्धः प्रतिष्ठा इत्यर्थः
sp008-001577_YS_35	तस्य कर्मणो बन्धकारणस्य शैथिल्यम् समाधिबलात् भवति
sp008-001578_YS_35	प्रचारसंवेदनम् च चित्तस्य समाधिजमेव
sp008-001579_YS_35	कर्मबन्धक्षयात् स्वचित्तस्य प्रचारसंवेदनाच्च योगी चित्तम् स्वशरीरात् निष्कृष्य शरीरान्तरेषु निक्षिपति
sp008-001580_YS_35	निक्षिप्तम् चित्तम् चेन्द्रियाणि अनुपतन्ति
sp008-001581_YS_35	यथा मधुकरराजानम् मक्षिका उत्पतन्तम् अनूत्पतन्ति निविशमानम् अनुनिविशन्ते तथेन्द्रियाणि परशरीरावेशे चित्तम् अनुविधीयन्ते इति
sp008-001582_YS_35	उदानजयाज्जलपङ्क कण्टकादिष्वसङ्ग उत्क्रान्तिश्च
sp008-001583_YS_35	समस्तेन्द्रियवृत्तिः प्राणादिलक्षणः जीवनम्
sp008-001584_YS_35	तस्य क्रिया पञ्चतयी
sp008-001585_YS_35	प्राणो मुखनासिकागतिः आहृदयवृत्तिः
sp008-001586_YS_35	समम् नयनात् समानश्च आनाभिवृत्तिः
sp008-001587_YS_35	अपनयनात् अपानः आपादतलवृत्तिः
sp008-001588_YS_35	उन्नयनात् उदानः आशिरोवृत्तिः
sp008-001589_YS_35	व्यापी व्यान इति
sp008-001590_YS_35	तेषाम् प्रधानम् प्राणः
sp008-001591_YS_35	उदानजयात् जलपङ्क कण्टकादिषु असङ्गः उत्क्रान्तिश्च प्रयाणकाले भवति
sp008-001592_YS_35	ताम् वशित्वेन प्रतिपद्यते
sp008-001593_YS_35	समानजयात् प्रज्वलनम्
sp008-001594_YS_35	जितसमानः तेजसः उपध्मानम् कृत्वा ज्वलति
sp008-001595_YS_35	श्रोत्राकाशयोः सम्बन्धसंयमाद्दिव्यम् श्रोत्रम्
sp008-001596_YS_35	सर्वश्रोत्राणाम् आकाशम् प्रतिष्ठा सर्वशब्दानाम् च
sp008-001597_YS_35	यथोक्तम् तुल्यदेशश्रवणानाम् ऐकदेशश्रुतित्वम् सर्वेषाम् भवतीति
sp008-001598_YS_35	तच्च एतदाकाशस्य लिङ्गम् अनावरणम् चोक्तम्
sp008-001599_YS_35	तथा अमूर्तस्य अनावरणदर्शनात् विभुत्वमपि प्रख्यातम् आकाशस्य
sp008-001600_YS_35	शब्दग्रहणानुमितम् श्रोत्रम्
sp008-001601_YS_35	बधिराबधिरयोः एकः शब्दम् गृह्णाति अपरो न गृह्णाति इति तस्मात् श्रोत्रमेव शब्दविषयम्
sp008-001602_YS_35	श्रोत्राकाशयोः सम्बन्धे कृतसंयमस्य योगिनो दिव्यम् श्रोत्रम् प्रवर्तते
sp008-001603_YS_35	कायाकाशयोः सम्बन्धसंयमात् लघुतूलसमापत्तेश्चाकाशगमनम्
sp008-001604_YS_35	यत्र कायः तत्र आकाशम् तस्य अवकाशदानात् कायस्य तेन सम्बन्धः प्राप्तिः
sp008-001605_YS_35	तत्र कृतसंयमो जित्वा तत्सम्बन्धम् लघुषु तूलादिषु आपरमाणुभ्यः समापत्तिम् लब्ध्वा जितसम्बन्धो लघुः
sp008-001606_YS_35	लघुत्वाच्च जले पादाभ्याम् विहरति ततः तूर्णनाभितन्तुमात्रे विहृत्य रश्मिषु विहरति ततो यथेष्टम् आकाशगतिः अस्य भवतीति
sp008-001607_YS_35	बहिरकल्पिता वृत्तिर्महाविदेहा ततः प्रकाशावरणक्षयः
sp008-001608_YS_35	शरीरात् बहिः मनसः वृत्तिलाभः विदेहा नाम धारणा
sp008-001609_YS_35	सा यदि शरीरप्रतिष्ठस्य मनसः बहिः वृत्तिमात्रेण भवति सा कल्पिता इत्युच्यते
sp008-001610_YS_35	या तु शरीरनिरपेक्षा बहिर्भूतस्यैव मनसो बहिर्वृत्तिः सा खलु अकल्पिता
sp008-001611_YS_35	तत्र कल्पितया साधयति अकल्पिताम् महाविदेहाम् इति यया परशरीराणि आविशन्ति योगिनः
sp008-001612_YS_35	ततश्च धारणातः प्रकाशात्मनो बुद्धिसत्त्वस्य यदावरणम् क्लेशकर्मविपाकत्रयम् रजस्तमोमूलम् तस्य च क्षयो भवति
sp008-001613_YS_36	स्थूलस्वरूप सूक्ष्मान्वयार्थवत्त्वसंयमाद्भूतजयः
sp008-001614_YS_36	तत्र पार्थिवाद्याः शब्दादयो विशेषाः सहाकारादिभिर्धर्मैः स्थूलशब्देन परिभाषिताः
sp008-001615_YS_36	एतद्भूतानाम् प्रथमम् रूपम्
sp008-001616_YS_36	द्वितीयम् रूपम् स्वसामान्यम्
sp008-001617_YS_36	मूर्तिः भूमिः स्नेहो जलम् वह्निरुष्णता वायुः प्रणामी सर्वतोगतिः आकाशः इत्येतत्स्वरूपशब्देन उच्यते
sp008-001618_YS_36	अस्य सामान्यस्य शब्दादयो विशेषाः
sp008-001619_YS_36	तथा चोक्तम् एकजातिसमन्वितानाम् एषाम् धर्ममात्रव्यावृत्तिः इति सामान्यविशेषसमुदायः अत्र द्रव्यम्
sp008-001620_YS_36	द्विष्ठो हि समूहः
sp008-001621_YS_36	प्रत्यस्तमितभेदावयवानुगतः
sp008-001622_YS_36	शरीरम् वृक्षो यूथम् वनम् इति
sp008-001623_YS_36	शब्देनोपात्तभेदावयवानुगतः समूहः
sp008-001624_YS_36	उभये देवमनुष्याः
sp008-001625_YS_36	समूहस्य देवाः एको भागः मनुष्याः द्वितीयो भागः ताभ्यामेव अभिधीयते समूहः
sp008-001626_YS_36	स च भेदाभेदविवक्षितः
sp008-001627_YS_36	आम्राणाम् वनम् ब्राह्मणानाम् सङ्घः आम्रवनम् ब्राह्मणसङ्घः इति
sp008-001628_YS_36	स पुनः द्विविधः युतसिद्धावयवः सङ्घातः शरीरम् वृक्षः परमाणुः इति
sp008-001629_YS_36	अयुतसिद्धावयवभेदानुगतः समूहो द्रव्यमिति पतञ्जलिः
sp008-001630_YS_36	एतत्स्वरूपम् इत्युक्तम्
sp008-001631_YS_36	अथ किमेषाम् सूक्ष्मरूपम्
sp008-001632_YS_36	तन्मात्रम् भूतकारणम् तस्य एकः अवयवः परमाणुः सामान्यविशेषात्मा अयुतसिद्धावयवभेदानुगतः समुदाय इति
sp008-001633_YS_36	एवम् सर्वतन्मात्राणि एतद् द्वितीयम्
sp008-001634_YS_36	अथ भूतानाम् चतुर्थम् रूपम् ख्यातिक्रियास्थितिशीला गुणाः कार्यस्वभावानुपातिनः अन्वयशब्देन उक्ताः
sp008-001635_YS_36	अथ एषाम् पञ्चमम् रूपम् अर्थवत्त्वम् भोगापवर्गार्थता गुणेष्वेव अन्वयिनी गुणाः तन्मात्रभूतभौतिकेष्विति सर्वम् अर्थवत्
sp008-001636_YS_36	तेषु इदानीम्भूतेषु पञ्चसु पञ्चरूपेषु संयमात् तस्य तस्य रूपस्य स्वरूपदर्शनम् जयश्च प्रादुर्भवति
sp008-001637_YS_36	तत्र पञ्चभूतस्वरूपाणि जित्वा भूतजयो भवति तज्जयात् वत्सानुसारिण्यः इव गावोऽस्य सङ्कल्पानुविधायिन्यो भूतप्रकृतयो भवन्ति
sp008-001638_YS_36	ततोऽणिमादिप्रादुर्भावः कायसम्पत् तद्धर्मानभिघातश्च
sp008-001639_YS_36	तत्र अणिमा भवति अणु
sp008-001640_YS_36	लघिमा लघुर्भवति
sp008-001641_YS_36	महिमा महान् भवति
sp008-001642_YS_36	प्राप्तिः अङ्गुल्यग्रेणापि स्पृशति चन्द्रमसम्
sp008-001643_YS_36	प्राकाम्यम् इच्छानभिघातः
sp008-001644_YS_36	भूमौ उन्मज्जति निमज्जति यथा उदके
sp008-001645_YS_36	वशित्वम् भूतभौतिकेषु वशी भवति अवश्यश्च अन्येषाम्
sp008-001646_YS_36	ईशितृत्वम् तेषाम् प्रभवाप्ययव्यूहानाम् ईष्टे
sp008-001647_YS_36	यत्र कामावसायित्वम् सत्यसङ्कल्पता यथा सङ्कल्पः तथा भूतप्रकृतीनाम् अवस्थानम्
sp008-001648_YS_36	न च शक्तोऽपि पदार्थविपर्यासम् करोति
sp008-001649_YS_36	कस्मात् अन्यस्य यत्र कामावसायिनः पूर्वसिद्धस्य तथाभूतेषु सङ्कल्पात् इति
sp008-001650_YS_36	एतानि अष्टौ ऐश्वर्याणि
sp008-001651_YS_36	कायसम्पत् वक्ष्यमाणा
sp008-001652_YS_36	तद्धर्मानभिघातश्च पृथ्वी मूर्त्या न निरुणद्धि योगिनः शृङ्गारादिक्रियाम् शिलामपि अनुप्रविशतीति
sp008-001653_YS_36	नापः स्निग्धाः क्लेदयन्ति
sp008-001654_YS_36	नाग्निरुष्णो दहति
sp008-001655_YS_36	न वायुः प्रणामी वहति
sp008-001656_YS_36	अनावरणात्मकेऽपि आकारो भवति आवृतकायः सिद्धानामपि अदृश्यो भवति
sp008-001657_YS_36	रूपलावण्यबलवज्रसंहननत्वानि कायसम्पत्
sp008-001658_YS_36	दर्शनीयः कान्तिमान् अतिशयबलो वज्रसंहननश्च इति
sp008-001659_YS_36	ग्रहणस्वरूपास्मितान्वयार्थवत्त्वसंयमादिन्द्रियजयः
sp008-001660_YS_36	सामान्यविशेषात्मा शब्दादिः ग्राह्यः
sp008-001661_YS_36	तेषु इन्द्रियाणाम् वृत्तिः ग्रहणम्
sp008-001662_YS_36	न च तत् सामान्यमात्रग्रहणाकारम्
sp008-001663_YS_36	कथम् अनालोचितः स विषयविशेषः इन्द्रियेण मनसा अनुव्यवसीयेत इति
sp008-001664_YS_36	स्वरूपम् पुनः प्रकाशात्मनो बुद्धिसत्त्वस्य सामान्यविशेषयोः अयुतसिद्धावयवभेदानुगतः समूहो द्रव्यमिन्द्रियम्
sp008-001665_YS_36	तेषाम् तृतीयम् रूपम् अस्मितालक्षणः अहङ्कारः
sp008-001666_YS_36	तस्य सामान्यस्य इन्द्रियाणि विशेषाः
sp008-001667_YS_36	चतुर्थम् रूपम् व्यवसायात्मकाः प्रकाशक्रियास्थितिशीलाः गुणाः
sp008-001668_YS_36	येषाम् इन्द्रियाणि साहङ्काराणि परिणामाः
sp008-001669_YS_36	पञ्चमम् रूपम् गुणेषु यदनुगतम् पुरुषार्थवत्त्वम् इति
sp008-001670_YS_36	पञ्चस्वेतेषु इन्द्रियरूपेषु यथाक्रमम् संयमः तत्र तत्र जयम् कृत्वा पञ्चरूपजयात् इन्द्रियजयः प्रादुर्भवति योगिनः
sp008-001671_YS_37	ततो मनोजवित्वम् विकरणभावः प्रधानजयश्च
sp008-001672_YS_37	कायस्य अनुत्तमो गतिलाभः मनोजवित्वम्
sp008-001673_YS_37	विदेहानाम् इन्द्रियाणाम् अभिप्रेतदेशकालविषयापेक्षः वृत्तिलाभः विकरणभावः
sp008-001674_YS_37	सर्वप्रकृतिविकारवशित्वम् प्रधानजयः इति
sp008-001675_YS_37	एताः तिस्रः सिद्धयः मधुप्रतीकाः उच्यन्ते
sp008-001676_YS_37	एताश्च करणपञ्चकरूपजयात् अधिगम्यन्ते
sp008-001677_YS_37	सत्त्वपुरुषान्यताख्यातिमात्रस्य सर्वभावाधिष्ठातृत्वम् सर्वज्ञातृत्वम् च
sp008-001678_YS_37	निर्धूतरजस्तमोमलस्य बुद्धिसत्त्वस्य परे वैशारद्ये परस्याम् वशीकारसञ्ज्ञायाम् वर्तमानस्य सत्त्वपुरुषान्यताख्यातिमात्ररूपप्रतिष्ठस्य सर्वभावाधिष्ठातृत्वम्
sp008-001679_YS_37	सर्वात्मानः गुणाः व्यवसायव्यवसेयात्मकाः स्वामिनम् क्षेत्रज्ञम् प्रत्यशेषदृश्यात्मत्वेन उपतिष्ठन्ते इत्यर्थः
sp008-001680_YS_37	सर्वज्ञातृत्वम् सर्वात्मनाम् गुणानाम् शान्तोदिताव्यपदेश्यधर्मत्वेन व्यवस्थितानाम् अक्रमोपारूढम् विवेकजम् ज्ञानम् इत्यर्थः
sp008-001681_YS_37	इत्येषा विशोका नाम सिद्धिः याम् प्राप्य योगी सर्वज्ञः क्षीणक्लेशबन्धनः वशी विहरति
sp008-001682_YS_37	तद्वैराग्यादपि दोषबीजक्षये कैवल्यम्
sp008-001683_YS_37	यदा अस्य एवम् भवति क्लेशकर्मक्षये सत्त्वस्य अयम् विवेकप्रत्ययो धर्मः
sp008-001684_YS_37	सत्त्वम् च हेयपक्षे न्यस्तम् पुरुषश्च अपरिणामी शुद्धोऽन्यः सत्त्वादिति
sp008-001685_YS_37	एवम् अस्य ततो विरज्यमानस्य यानि क्लेशबीजानि दग्धशालिबीजकल्पानि अप्रसवसमर्थानि तानि सह मनसा प्रत्यस्तम् गच्छन्ति
sp008-001686_YS_37	तेषु प्रलीनेषु पुरुषः पुनरिदम् तापत्रयम् न भुङ्क्ते
sp008-001687_YS_37	तदेतेषाम् गुणानाम् मनसि कर्मक्लेशविपाक स्वरूपेण अभिव्यक्तानाम् चरितार्थानाम् प्रतिप्रसवे पुरुषस्य आत्यन्तिको गुणवियोगः कैवल्यम्
sp008-001688_YS_37	तदा स्वरूपप्रतिष्ठा चितिशक्तिरेव पुरुषः इति
sp008-001689_YS_37	स्थान्युपनिमन्त्रणे सङ्गस्मयाकरणम् पुनरनिष्टप्रसङ्गात्
sp008-001690_YS_37	चत्वारः खल्वमी योगिनः
sp008-001691_YS_37	प्रथमकल्पिकः मधुभूमिकः प्रजाज्योतिः अतिक्रान्तभावनीयश्च इति
sp008-001692_YS_37	तत्र अभ्यासी प्रवृत्तमात्रज्योतिः प्रथमः
sp008-001693_YS_37	ऋतम्भरप्रज्ञो द्वितीयः
sp008-001694_YS_37	भूतेन्द्रियजयी तृतीयः
sp008-001695_YS_37	सर्वेषु भावितेषु भावनीयेषु कृतरक्षाबन्धः कृतकर्तव्यसाधनादिमान्
sp008-001696_YS_37	चतुर्थो यस्तु अतिक्रान्तभावनीयः तस्य चित्तप्रतिसर्गः एकः अर्थः
sp008-001697_YS_37	सप्तविधास्य प्रान्तभूमिप्रज्ञा
sp008-001698_YS_37	तत्र मधुमतीम् भूमिम् साक्षात्कुर्वतो ब्राह्मणस्य स्थानिनो देवाः सत्त्वशुद्धिम् अनुपश्यन्तः स्थानैः उपनिमन्त्रयन्ते
sp008-001699_YS_37	भोः इह आस्यताम् इह रम्यताम् कमनीयोऽयम् भोगः
sp008-001700_YS_37	कमनीया इयम् कन्या
sp008-001701_YS_37	रसायनमिदम् जरामृत्यू बाधते
sp008-001702_YS_37	वैहायसमिदम् यानममी कल्पद्रुमाः पुण्या मन्दाकिनी सिद्धा महर्षयः उत्तमा अनुकूला अप्सरसः
sp008-001703_YS_37	दिव्ये श्रोत्रचक्षुषी वज्रोपमः कायः
sp008-001704_YS_37	स्वगुणैः सर्वमिदम् उपार्जितम् आयुष्मता
sp008-001705_YS_37	प्रतिपद्यताम् इदम् अक्षयम् अजरस्थानम् देवानाम् प्रियम् इति
sp008-001706_YS_37	एवम् अभिधीयमानः सङ्गदोषान् भावयेत् घोरेषु
sp008-001707_YS_37	संसाराङ्गारेषु पच्यमानेन मया जननमरणान्धकारे विपरिवर्तमानेन कथञ्चित् आसादितः क्लेशतिमिरविनाशो योगप्रदीपः
sp008-001708_YS_37	तस्य चैते तृष्णायोनयो विषयवायवः प्रतिपक्षाः
sp008-001709_YS_37	स खल्वहम् लब्धालोकः कथम् अनया विषयमृगतृष्णया वञ्चितः
sp008-001710_YS_37	तस्यैव पुनः प्रदीप्तस्य संसाराग्नेः आत्मानम् इन्धनीकुर्याम् इति
sp008-001711_YS_37	स्वस्ति वः स्वप्नोपमेभ्यः कृपणजनप्रार्थनीयेभ्यः विषयेभ्यः इत्येवम् निश्चितमतिः समाधिम् भावयेत्
sp008-001712_YS_37	सङ्गमकृत्वा स्मयमपि न कुर्यात् एवमहम् देवानामपि प्रार्थनीयः इति
sp008-001713_YS_37	स्मयादयम् सुस्थितम्मन्यतया मृत्युना केशेषु गृहीतमिव आत्मानम् न भावयिष्यति
sp008-001714_YS_37	तथा चास्य छिद्रान्तरप्रेक्षी नित्यम् यत्नोपचर्यः प्रमादो लब्धविवरः क्लेशान् उत्तम्भयिष्यति
sp008-001715_YS_37	ततः पुनरनिष्टप्रसङ्गः एवमस्य सङ्गस्मयावकुर्वतो भावितोऽर्थो दृढीभविष्यति
sp008-001716_YS_37	भावनीयश्चार्थो अभिमुखीभविष्यतीति
sp008-001717_YS_38	क्षणतत्क्रमयोः संयमाद्विवेकजम् ज्ञानम्
sp008-001718_YS_38	यथा अपकर्षपर्यन्तम् द्रव्यम् परमाणुरेवम् परमापकर्षपर्यन्तः कालः क्षणः
sp008-001719_YS_38	यावता वा समयेन चलितः परमाणुः पूर्वदेशम् जह्यात् तदुत्तरदेशम् उपसम्पद्येत स कालः क्षणः
sp008-001720_YS_38	तत्प्रवाहाविच्छेदस्तु क्रमः
sp008-001721_YS_38	क्षणतत्क्रमयोः नास्ति वस्तुसमाहारः इति बुद्धिसमाहारो मुहूर्ताहोरात्रादयः
sp008-001722_YS_38	स खल्वयम् कालो वस्तुशून्यो बुद्धिनिर्माणः शब्दज्ञानानुपाती लौकिकानाम् व्युत्थितदर्शनानाम् वस्तुस्वरूप इव अवभासते
sp008-001723_YS_38	क्षणस्तु वस्तुपतितः क्रमावलम्बी क्रमश्च क्षणानन्तर्यात्मा
sp008-001724_YS_38	तम् कालविदः काल इत्याचक्षते योगिनः
sp008-001725_YS_38	न च द्वौ क्षणौ सह भवतः
sp008-001726_YS_38	क्रमश्च न द्वयोः सहभुवोः असम्भवात्
sp008-001727_YS_38	पूर्वस्मात् उत्तरभाविनः यदा आनन्तर्यम् क्षणस्य स क्रमः
sp008-001728_YS_38	तस्मात् वर्तमानः एवैकः क्षणो न पूर्वोत्तरक्षणाः सन्तीति
sp008-001729_YS_38	तस्मात् नास्ति तत्समाहारः
sp008-001730_YS_38	ये तु भूतभाविनः क्षणाः ते परिणामान्विता व्याख्येयाः
sp008-001731_YS_38	तेन एकेन क्षणेन कृत्स्नः लोकः परिणामम् अनुभवति
sp008-001732_YS_38	तत्क्षणोपारूढाः खल्वमी धर्माः
sp008-001733_YS_38	तयोः क्षणतत्क्रमयोः संयमात् तयोः साक्षात्करणम्
sp008-001734_YS_38	ततश्च विवेकजम् ज्ञानम् प्रादुर्भवति
sp008-001735_YS_38	तस्य विषयविशेष उपक्षिप्यते
sp008-001736_YS_38	जातिलक्षणदेशैरन्यताऽनवच्छेदात् तुल्ययोस्ततः प्रतिपत्तिः
sp008-001737_YS_38	तुल्ययोः देशलक्षणसारूप्ये जातिभेदः अन्यतायाः हेतुः गौरियम् बडवेयम् इति
sp008-001738_YS_38	तुल्यदेशजातीयत्वे लक्षणम् अन्यत्वकरम् कालाक्षी गौः स्वस्तिमती गौरिति
sp008-001739_YS_38	द्वयोः आमलकयोः जातिलक्षणसारूप्यात् देशभेदोऽन्यत्वकरः इदम् पूर्वम् इदमुत्तरमिति
sp008-001740_YS_38	यदा तु पूर्वम् आमलकम् अन्यव्यग्रस्य ज्ञातुः उत्तरदेश उपावर्त्यते तदा तुल्यदेशत्वे पूर्वमेतत् उत्तरमेतदिति प्रविभागानुपपत्तिः
sp008-001741_YS_38	असन्दिग्धेन च तत्त्वज्ञानेन भवितव्यम् इत्यतः इदमुक्तम् ततः प्रतिपत्तिः विवेकजज्ञानादिति
sp008-001742_YS_38	कथम् पूर्वामलकसहक्षणो देशः उत्तरामलकसहक्षणदेशात् भिन्नः
sp008-001743_YS_38	ते चामलके स्वदेशक्षणानुभवभिन्ने
sp008-001744_YS_38	अन्यदेशक्षणानुभवस्तु तयोः अन्यत्वे हेतुरिति
sp008-001745_YS_38	एतेन दृष्टान्तेन परमाणोः तुल्यजातिलक्षणदेशस्य पूर्वपरमाणुदेशसहलक्षणसाक्षात्करणात् उत्तरस्य परमाणोः तद्देशानुपपत्तौ उत्तरस्य तद्देशानुभवो भिन्नः सहक्षणभेदात् तयोः ईश्वरस्य योगिनः अन्यत्वप्रत्ययो भवतीति
sp008-001746_YS_38	अपरे तु वर्णयन्ति ये अन्त्याः विशेषाः ते अन्यताप्रत्ययम् कुर्वन्तीति
sp008-001747_YS_38	तत्रापि देशलक्षणभेदो मूर्तिव्यवधिजातिभेदश्च अन्यत्वहेतुः
sp008-001748_YS_38	क्षणभेदस्तु योगिबुद्धिगम्य एवेति
sp008-001749_YS_38	अत उक्तम् मूर्तिव्यवधिजातिभेदाभावात् नास्ति मूलपृथक्त्वम् इति वार्षगण्यः
sp008-001750_YS_38	तारकम् सर्वविषयम् सर्वथाविषयमक्रमम् चेति विवेकजम् ज्ञानम्
sp008-001751_YS_38	तारकम् इति स्वप्रतिभोत्थम् अनौपदेशिकम् इत्यर्थः
sp008-001752_YS_38	सर्वविषयम् नास्य किञ्चिदविषयीभूतम् इत्यर्थः
sp008-001753_YS_38	सर्वथाविषयम् अतीतानागतप्रत्युत्पन्नम् सर्वम् सर्वथा जानाति इत्यर्थः
sp008-001754_YS_38	अक्रमम् इत्येकक्षणोपरूढम् सर्वम् सर्वथा गृह्णाति इत्यर्थः
sp008-001755_YS_38	एतत् विवेकजम् ज्ञानम् परिपूर्णम्
sp008-001756_YS_38	अस्यैव अंशः योगप्रदीपः मधुमतीभूमिम् उपादाय यावदस्य परिसमाप्तिः इति
sp008-001757_YS_38	प्राप्तविवेकजज्ञानस्य अप्राप्तविवेकजज्ञानस्य वा
sp008-001758_YS_38	सत्त्वपुरुषयोः शुद्धिसाम्ये कैवल्यमिति
sp008-001759_YS_38	यदा निर्धूतरजस्तमोमलम् बुद्धिसत्त्वम् सत्त्वपुरुषस्य अन्यताप्रत्ययमात्राधिकारम् दग्धक्लेशबीजम् भवति
sp008-001760_YS_38	तदा पुरुषस्य शुद्धिसारूप्यम् इव आपन्नम् भवति
sp008-001761_YS_38	तदा पुरुषस्य उपचरितभोगाभावः शुद्धिः
sp008-001762_YS_38	एतस्याम् अवस्थायाम् कैवल्यम् भवति ईश्वरस्य अनीश्वरस्य वा विवेकजज्ञानभागिनः इतरस्य वा
sp008-001763_YS_38	न हि दग्धक्लेशबीजस्य ज्ञाने पुनरपेक्षा काचिदस्ति
sp008-001764_YS_38	सत्त्वशुद्धिद्वारेण एतत्समाधिजम् ऐश्वर्यम् च ज्ञानम् च उपक्रान्तम्
sp008-001765_YS_38	परमार्थतस्तु ज्ञानात् अदर्शनम् निवर्तते
sp008-001766_YS_38	तस्मिन् निवृत्ते न सन्ति उत्तरे क्लेशाः
sp008-001767_YS_38	क्लेशाभावात् कर्मविपाकाभावः
sp008-001768_YS_38	चरिताधिकाराश्च एतस्याम् अवस्थायाम् गुणाः न पुरुषस्य दृश्यत्वेन पुनः उपतिष्ठन्ते
sp008-001769_YS_38	तत्पुरुषस्य कैवल्यम्
sp008-001770_YS_38	तदा पुरुषः स्वरूपमात्रज्योतिः अमलः केवली भवति
sp008-001771_YS_38	इति श्रीभगवत्पतञ्जलिविरचिते योगसूत्रे तृतीयः विभूतिपादः
sp008-001772_YS_39	चतुर्थः कैवल्यपादः
sp008-001773_YS_39	जन्मौषधिमन्त्रतपःसमाधिजाः सिद्धयः
sp008-001774_YS_39	देहान्तरिता जन्मना सिद्धिः
sp008-001775_YS_39	औषधिभिः असुः अभवनेषु रसायनेन इत्येवमादि
sp008-001776_YS_39	मन्त्रैः आकाशगमनाणिमादिलाभः
sp008-001777_YS_39	तपसा सङ्कल्पसिद्धिः कामरूपी यत्र तत्र कामग इत्येवमादि
sp008-001778_YS_39	समाधिजाः सिद्धयो व्याख्याः
sp008-001779_YS_39	तत्र कायेन्द्रियाणाम् अन्यजातीयपरिणतानाम्
sp008-001780_YS_39	जात्यन्तरपरिणामः प्रकृत्यापूरात्
sp008-001781_YS_39	पूर्वपरिणामापाये उत्तरपरिणामोपजनः तेषाम् अपूर्वावयवानुप्रवेशात् भवति
sp008-001782_YS_39	कायेन्द्रियप्रकृतयश्च स्वम् स्वम् विकारम् अनुगृह्णन्ति आपूरेण धर्मादिनिमित्तम् अपेक्षमाणाः इति
sp008-001783_YS_39	निमित्तमप्रयोजकम् प्रकृतीनाम् वरणभेदस्तु ततः क्षेत्रिकवत्
sp008-001784_YS_39	न हि धर्मादिनिमित्तम् प्रयोजकम् प्रकृतीनाम् भवति
sp008-001785_YS_39	न कार्येण कारणम् प्रवर्त्यते इति
sp008-001786_YS_39	कथम् तर्हि वरणभेदस्तु ततः क्षेत्रिकवत्
sp008-001787_YS_39	यथा क्षेत्रिकः केदारात् अपाम् पूरणात् केदारान्तरम् पिप्लावयिषुः समम् निम्नम् निम्नतरम् वा नापः पाणिनापकर्षति आवरणम् त्वासाम् भिनत्ति
sp008-001788_YS_39	तस्मिन् भिन्ने स्वयमेव आपः केदारान्तरम् आप्लावयन्ति
sp008-001789_YS_39	तथा धर्मः प्रकृतीनाम् आवरणम् अधर्मम् भिनत्ति
sp008-001790_YS_39	तस्मिन् भिन्ने स्वयमेव प्रकृतयः स्वम् स्वम् विकारम् आप्लावयन्ति
sp008-001791_YS_39	यथा वा स एव क्षेत्रिकः तस्मिन्नेव केदारे न प्रभवति औदकान् भौमान् वा रसान् धान्यमूलानि अनुप्रवेशयितुम्
sp008-001792_YS_39	किम् तर्हि मुद्ग गवेधुक श्यामाकादीन् ततः अपकर्षति
sp008-001793_YS_39	अपकृष्टेषु तेषु स्वयमेव रसा धान्यमूलानि अनुप्रविशन्ति
sp008-001794_YS_39	तथा धर्मो निवृत्तिमात्रे कारणम् अधर्मस्य
sp008-001795_YS_39	शुद्ध्यशुद्ध्योः अत्यन्तविरोधात्
sp008-001796_YS_39	न तु प्रकृतिप्रवृत्तौ धर्मो हेतुर्भवतीति
sp008-001797_YS_39	अत्र नन्दीश्वरादयः उदाहार्याः
sp008-001798_YS_39	विपर्ययेणापि अधर्मो धर्मम् बाधते
sp008-001799_YS_39	ततश्च अशुद्धिपरिणाम इति
sp008-001800_YS_39	अत्रापि नहुषाजगरादयः उदाहार्याः
sp008-001801_YS_39	तदा तु योगी बहून् कायान्निर्मिमीते तदा किमेकमनस्कास्ते भवन्ति अथ अनेकमनस्का इति
sp008-001802_YS_39	निर्माणचित्तान्यस्मितामात्रात्
sp008-001803_YS_39	अस्मितामात्रम् चित्तकारणम् उपादाय निर्माणचित्तानि करोति ततः सचित्तानि भवन्ति
sp008-001804_YS_39	प्रवृत्तिभेदे प्रयोजकम् चित्तम् एकम् अनेकेषाम्
sp008-001805_YS_39	बहूनाम् चित्तानाम् कथम् एकचित्ताभिप्रायपुरःसरा प्रवृत्तिरिति सर्वचित्तानाम् प्रयोजकम् चित्तमेकम् निर्मिमीते
sp008-001806_YS_39	ततः प्रवृत्तिभेदः
sp008-001807_YS_39	तत्र ध्यानजमनाशयम्
sp008-001808_YS_39	पञ्चविधम् निर्माणचित्तम्
sp008-001809_YS_39	जन्मौषधिमन्त्रतपःसमाधिजाः सिद्धयः इति
sp008-001810_YS_39	तत्र यदेव ध्यानजम् चित्तम् तदेव अनाशयम् तस्यैव नास्त्याशयो रागादिप्रवृत्तिः नातः पुण्यपापाभिसम्बन्धः
sp008-001811_YS_39	क्षीणक्लेशत्वात् योगिन इति
sp008-001812_YS_39	इतरेषाम् तु विद्यते कर्माशयः
sp008-001813_YS_39	यतः कर्माशुक्लाकृष्णम् योगिनः त्रिविधमितरेषाम्
sp008-001814_YS_39	चतुष्पदी खल्वियम् कर्मजातिः कृष्णा शुक्लकृष्णा शुक्ला अशुक्लाकृष्णा चेति
sp008-001815_YS_39	तत्र कृष्णा दुरात्मनाम्
sp008-001816_YS_39	शुक्लकृष्णा बहिःसाधनसाध्या तत्र परपीडानुग्रहद्वारेणैव कर्माशयप्रचयः
sp008-001817_YS_39	शुक्ला तपःस्वाध्याय ध्यानवताम्
sp008-001818_YS_39	सा हि केवले मनसि आयत्तत्वात् बहिःसाधनाधीना न परान् पीडयित्वा भवति
sp008-001819_YS_39	अशुक्लाकृष्णा सन्न्यासिनाम् क्षीणक्लेशानाम् चरमदेहानाम् इति
sp008-001820_YS_39	तत्र अशुक्लम् योगिनः एव फलसन्न्यासात् अकृष्णम् च अनुपादानात्
sp008-001821_YS_39	इतरेषाम् तु भूतानाम् पूर्वमेव त्रिविधमिति
sp008-001822_YS_39	ततस्तद्विपाकानुगुणानाम् एव अभिव्यक्तिः वासनानाम्
sp008-001823_YS_39	तत इति त्रिविधात् कर्मणः
sp008-001824_YS_39	तद्विपाकानुगुणानाम् एवेति
sp008-001825_YS_39	यज्जातीयस्य कर्मणो यो विपाकः तस्यानुगुणा या वासनाः कर्मविपाकम् अनुशेरते
sp008-001826_YS_39	तासामेव अभिव्यक्तिः
sp008-001827_YS_39	न हि दैवम् कर्म विपच्यमानम् नारकतिर्यङ्मनुष्यवासनाभिव्यक्तिनिमित्तम् भवति
sp008-001828_YS_39	किन्तु दैवानुगुणा एव अस्य वासना व्यज्यते
sp008-001829_YS_39	नारकतिर्यङ्मनुष्येषु चैवम् समानश्चर्चः
sp008-001830_YS_40	जातिदेशकालव्यवहितानाम् अप्यानन्तर्यम् स्मृतिसंस्कारयोरेकरूपत्वात्
sp008-001831_YS_40	वृषदंशविपाकोदयः स्वव्यञ्जकाञ्जनाभिव्यक्तः
sp008-001832_YS_40	स यदि जातिशतेन वा दूरदेशतया वा कल्पशतेन वा व्यवहितः पुनश्च स्वव्यञ्जकाञ्जन एव उदियात्
sp008-001833_YS_40	द्रागित्येव पूर्वानुभूत वृषदंश विपाकाभिसंस्कृता वासना उपादाय व्यज्येत
sp008-001834_YS_40	कस्मात् यतो व्यवहितानामप्यासाम् सदृशम् करम् अभिव्यञ्जकम् निमित्तीभूतम् इत्यानन्तर्यमेव
sp008-001835_YS_40	कुतश्च स्मृतिसंस्कारयोः एकरूपत्वात्
sp008-001836_YS_40	यथा अनुभवाः तथा संस्काराः
sp008-001837_YS_40	ते च कर्मवासनानुरूपाः
sp008-001838_YS_40	यथा च वासनाः तथा स्मृतिरिति जातिदेशकालव्यवहितेभ्यः संस्कारेभ्यः स्मृतिः
sp008-001839_YS_40	स्मृतेश्च पुनः संस्काराः इत्येवम् एते स्मृतिसंस्काराः कर्माशयवृत्तिलाभवशात् व्यज्यन्ते
sp008-001840_YS_40	अतश्च व्यवहितानामपि निमित्तनैमित्तिकभावानुच्छेदात् आनन्तर्यमेव सिद्धमिति
sp008-001841_YS_40	तासामनादित्वम् चाशिषो नित्यत्वात्
sp008-001842_YS_40	तासाम् वासनानाम् आशिषः नित्यत्वात् अनादित्वम्
sp008-001843_YS_40	या इयम् आत्माशीः मा न भूवम् भूयासम् इति सर्वस्य दृश्यते सा न स्वाभाविकी
sp008-001844_YS_40	कस्मात् जातमात्रस्य जन्तोः अननुभूतमरणधर्मकस्य द्वेषः दुःखानुस्मृतिनिमित्तः मरणत्रासः कथम् भवेत्
sp008-001845_YS_40	न च स्वाभाविकम् वस्तु निमित्तम् उपादत्ते
sp008-001846_YS_40	तस्मात् अनादिवासनानुविद्धम् इदम् चित्तम् निमित्तवशात् कश्चिदेव वासनाः प्रतिलभ्य
sp008-001847_YS_40	पुरुषस्य भोगाय उपावर्तत इति
sp008-001848_YS_40	घटप्रासादप्रदीपकल्पम् सङ्कोचविकाशि चित्तम् शरीरपरिमाणाकारमात्रम् इत्यपरे प्रतिपन्नाः
sp008-001849_YS_40	तथा च आन्तराभावः संसारश्च युक्त इति
sp008-001850_YS_40	वृत्तिरेव अस्य विभुनः चित्तस्य सङ्कोचविकाशिनी इत्याचार्यः
sp008-001851_YS_40	तच्च धर्मादिनिमित्तापेक्षम्
sp008-001852_YS_40	निमित्तम् च द्विविधम् बाह्यम् आध्यात्मिकम् च
sp008-001853_YS_40	शरीरादिसाधनापेक्षम् बाह्यम् स्तुतिदानाभिवादनादि
sp008-001854_YS_40	चित्तमात्राधीनम् श्रद्धाद्याध्यात्मिकम्
sp008-001855_YS_40	तथा चोक्तम् ये चैते मैत्र्यादयः ध्यायिनाम् विहाराः ते बाह्यसाधननिरनुग्रहात्मः प्रकृष्टम् धर्मम् अभिनिवर्तयन्ति
sp008-001856_YS_40	तयोः मानसम् बलीयः
sp008-001857_YS_40	कथम् ज्ञानवैराग्ये केन अतिशय्येते
sp008-001858_YS_40	दण्डकारण्यम् च चित्तबलव्यतिरेकेण कः शरीरेण कर्मणा शून्यम् कर्तुम् उत्सहेत
sp008-001859_YS_40	समुद्रम् अगस्त्यवद्वा पिबेत
sp008-001860_YS_40	हेतुफलाश्रयालम्बनैः सङ्गृहीतत्वादेषामभावे तदभावः
sp008-001861_YS_40	हेतुः धर्मात् सुखम् अधर्मात् दुःखम्
sp008-001862_YS_40	सुखात् रागः दुःखात् द्वेषः
sp008-001863_YS_40	ततश्च प्रयत्नः
sp008-001864_YS_40	तेन मनसा वाचा कायेन वा परिस्पन्दमानः परम् अनुगृह्णाति उपहन्ति वा
sp008-001865_YS_40	ततः पुनः धर्माधर्मौ सुखदुःखे रागद्वेषौ इति प्रवृत्तम् इदम् षडरम् संसारचक्रम्
sp008-001866_YS_40	अस्य च प्रतिक्षणम् आवर्तमानस्य अविद्या नेत्री
sp008-001867_YS_40	मूलम् सर्वक्लेशानाम् इत्येषः हेतुः
sp008-001868_YS_40	फलम् तु यम् आश्रित्य यस्य प्रत्युत्पन्ना धर्मादेः न हि अपूर्वोपजनः
sp008-001869_YS_40	मनस्तु साधिकारम् आश्रयः वासनानाम्
sp008-001870_YS_40	न हि अवसिताधिकारे मनसि निराश्रया वासनाः स्थातुम् उत्सहन्ते
sp008-001871_YS_40	यदभिमुखीभूतम् वस्तु याम् वासनाम् व्यनक्ति तस्याः तदालम्बनम्
sp008-001872_YS_40	एवम् हेतुफलाश्रयालम्बनैः एतैः सङ्गृहीताः सर्वा वासनाः
sp008-001873_YS_40	एषाम् अभावे तत्संश्रयाणामपि वासनानाम् अभावः
sp008-001874_YS_40	नास्ति असतः सम्भवः
sp008-001875_YS_40	न चास्ति सतो विनाशः इति द्रव्यत्वेन सम्भवत्यः कथम् निवर्तिष्यन्ते वासनाः इति
sp008-001876_YS_40	अतीतानागतम् स्वरूपतोऽस्त्यध्वभेदात् धर्माणाम्
sp008-001877_YS_41	भविष्यद्व्यक्तिकम् अनागतम्
sp008-001878_YS_41	अनुभूतव्यक्तिकम् अतीतम्
sp008-001879_YS_41	स्वव्यापारोपारूढम् वर्तमानम्
sp008-001880_YS_41	त्रयम् च एतद्वस्तु ज्ञानस्य ज्ञेयम्
sp008-001881_YS_41	यदि च एतत्स्वरूपतः नाभविष्यन् नेदम् निर्विषयम् ज्ञानम् उदपत्स्यत
sp008-001882_YS_41	तस्मात् अतीतानागतम् स्वरूपतो अस्तीति
sp008-001883_YS_41	किम् च भोगभागीयस्य वा अपवर्गभागीयस्य वा कर्मणः फलम् उत्पित्सु
sp008-001884_YS_41	यदि निरुपाख्यमिति तदुद्देशेन तेन निमित्तेन कुशलानुष्ठानम् न युज्येत
sp008-001885_YS_41	सतश्च फलस्य निमित्तम् वर्तमानीकरणे समर्थम् न अपूर्वोपजनने
sp008-001886_YS_41	सिद्धम् निमित्तम् नैमित्तिकस्य विशेषानुग्रहणम् कुरुते न अपूर्वम् उत्पादयति
sp008-001887_YS_41	धर्मी च अनेकधर्मस्वभावः
sp008-001888_YS_41	तस्य च अध्वभेदेन धर्माः प्रत्यवस्थिताः
sp008-001889_YS_41	न च यथा वर्तमानम् व्यक्तिविशेषापन्नम् द्रव्यतो अस्त्येवम् अतीतम् अनागतम् वा
sp008-001890_YS_41	कथम् तर्हि स्वेनैव व्यङ्ग्येन स्वरूपेण अनागतम् अस्ति
sp008-001891_YS_41	स्वेन च अनुभूतव्यक्तित्वेन स्वरूपेण अतीतमिति
sp008-001892_YS_41	वर्तमानस्यैव अध्वनः स्वरूपव्यक्तिः इति
sp008-001893_YS_41	न सा भवति अतीतानागतयोः अध्वनोः
sp008-001894_YS_41	एकस्य च अध्वनः समये द्वौ अध्वानौ धर्मिसमन्वागतौ भवत एवेति
sp008-001895_YS_41	न भूत्वा भावः त्रयाणाम् अध्वनाम् इति
sp008-001896_YS_41	ते व्यक्तसूक्ष्मा गुणात्मानः
sp008-001897_YS_41	ते खल्वमी त्र्यध्वानो धर्मा वर्तमाना व्यक्तात्मानः अतीतानागताः सूक्ष्मात्मानः
sp008-001898_YS_41	सर्वमिदम् गुणानाम् सन्निवेशविशेषमात्रमिति परमार्थतो गुणात्मानः
sp008-001899_YS_41	तथा च शास्त्रानुशासनम्
sp008-001900_YS_41	गुणानाम् परमम् रूपम् न दृष्टिपथम् ऋच्छति
sp008-001901_YS_41	यत्तु दृष्टिपथम् प्राप्तम् तन्मायेव सुतुच्छकम् इति
sp008-001902_YS_41	यदा तु सर्वे गुणाः कथमेकः शब्दः एकमिन्द्रियम् इति
sp008-001903_YS_41	परिणामैकत्वाद्वस्तुतत्त्वम्
sp008-001904_YS_41	प्रख्याक्रियास्थितिशीलानाम् गुणानाम् ग्रहणात्मकानाम् करणभावेन एकः परिणामः श्रोत्रमिन्द्रियम्
sp008-001905_YS_41	ग्राह्यात्मकानाम् शब्दभावेन एकः परिणामः शब्दो विषयः इति
sp008-001906_YS_41	शब्दादीनाम् मूर्तिसमानजातीयानाम् एकः परिणामः पृथिवीपरमाणुः तन्मात्रावयवः
sp008-001907_YS_41	तेषाम् च एकः परिणामः पृथिवी गौः वृक्षः पर्वतः इत्येवमादिः भूतान्तरेष्वपि स्नेहौष्ण्य प्रणामित्वावकाशदानानि उपादाय सामान्यम् एकविकारारम्भः समाधेयः
sp008-001908_YS_41	नास्त्यर्थो विज्ञानविसहचरः अस्ति तु ज्ञानम् अर्थविसहचरः स्वप्नादौ कल्पितमिति
sp008-001909_YS_41	अनया दिशा ये वस्तुस्वरूपम् अपह्नुवते
sp008-001910_YS_41	ज्ञानपरिकल्पनामात्रम् वस्तु स्वप्नविषयोपमम् न परमार्थतो अस्तीति य आहुः
sp008-001911_YS_41	ते तथेति प्रत्युपस्थितमिदम् स्वमाहात्म्येन वस्तु कथम् अप्रमाणात्मकेन विकल्पज्ञानबलेन वस्तुस्वरूपम् उत्सृज्य
sp008-001912_YS_41	तदेव अपलपन्तः श्रद्धेयवचनाः स्युः
sp008-001913_YS_41	कुतश्च एतत् अन्याय्यम्
sp008-001914_YS_41	वस्तुसाम्ये चित्तभेदात्तयोर्विभक्तः पन्थाः
sp008-001915_YS_41	बहुचित्तावलम्बिनीभूतम् एकम् वस्तु साधारणम्
sp008-001916_YS_41	तत्खलु नैकचित्तपरिकल्पितम् नाप्यनेकचित्तपरिकल्पितम् किन्तु स्वप्रतिष्ठितम्
sp008-001917_YS_41	कथम् वस्तुसाम्ये चित्तभेदात्
sp008-001918_YS_41	धर्मापेक्षम् चित्तस्य वस्तुसाम्येऽपि सुखज्ञानम् भवति
sp008-001919_YS_41	अधर्मापेक्षम् तत एव दुःखज्ञानम्
sp008-001920_YS_41	अविद्यापेक्षम् तत एव मूढज्ञानम्
sp008-001921_YS_41	सम्यग्दर्शनापेक्षम् तत एव माध्यस्थ्यज्ञानम् इति
sp008-001922_YS_41	कस्य तच्चित्तेन परिकल्पितम्
sp008-001923_YS_41	न च अन्यचित्त परिकल्पितेन अर्थेन अन्यस्य चित्तोपरागो युक्तः
sp008-001924_YS_41	तस्मात् वस्तुज्ञानयोः ग्राह्यग्रहणभेदभिन्नयोः विभक्तः पन्थाः
sp008-001925_YS_41	नानयोः सङ्करगन्धोऽपि अस्तीति
sp008-001926_YS_41	साङ्ख्यपक्षे पुनर्वस्तु त्रिगुणम्
sp008-001927_YS_41	चलम् च गुणवृत्तमिति धर्मादिनिमित्तापेक्षम् चित्तैः अभिसम्बध्यते
sp008-001928_YS_41	निमित्तानुरूपस्य च प्रत्ययस्य उत्पद्यमानस्य तेन तेनात्मना हेतुर्भवति
sp008-001929_YS_42	केचिदाहुः ज्ञानसहभूरेव अर्थः भोग्यत्वात् सुखादिवत् इति
sp008-001930_YS_42	त एतया द्वारा साधारणत्वम् बाधमानाः पूर्वोत्तरेषु क्षणेषु वस्तुस्वरूपमेव अपह्नुवते
sp008-001931_YS_42	न चैकचित्ततन्त्रम् वस्तु तदप्रमाणकम् तदा किम् स्यात्
sp008-001932_YS_42	एकचित्ततन्त्रम् चेत् वस्तु स्यात् तदा चित्ते व्यग्रे निरुद्धे वा स्वरूपमेव तेन अपरामृष्टम् अन्यस्य अविषयीभूतम् अप्रमाणकम् अगृहीतस्वभावकम् केनचित् तदानीम् किम् तत्स्यात्
sp008-001933_YS_42	सम्बध्यमानम् च पुनः चित्तेन कुत उत्पद्येत
sp008-001934_YS_42	ये चास्य अनुपस्थिता भागाः ते चास्य न स्युः
sp008-001935_YS_42	एवम् नास्ति पृष्ठमिति उदरमपि न गृह्येत
sp008-001936_YS_42	तस्मात् स्वतन्त्रोऽर्थः सर्वपुरुषसाधारणः
sp008-001937_YS_42	स्वतन्त्राणि च चित्तानि प्रतिपुरुषम् प्रवर्तन्ते
sp008-001938_YS_42	तयोः सम्बन्धात् उपलब्धिः पुरुषस्य भोग इति
sp008-001939_YS_42	तदुपरागापेक्षत्वात् चित्तस्य वस्तु ज्ञाताज्ञातम्
sp008-001940_YS_42	अयस्कान्तमणिकल्पा विषयाः अयःसधर्मकम् चित्तम् अभिसम्बध्य उपरञ्जयन्ति
sp008-001941_YS_42	येन च विषयेण उपरक्तम् चित्तम् स विषयो ज्ञातः ततोऽन्यः पुनरज्ञातः
sp008-001942_YS_42	वस्तुनः ज्ञाताज्ञातस्वरूपत्वात् परिणामि चित्तम्
sp008-001943_YS_42	यस्य तु तदेव चित्तम् विषयः तस्य
sp008-001944_YS_42	सदा ज्ञाताश्चित्तवृत्तयस्तत्प्रभोः पुरुषस्यापरिणामित्वात्
sp008-001945_YS_42	यदि चित्तवत् प्रभुरपि पुरुषः परिणमेत ततः तद्विषयाः चित्तवृत्तयः शब्दादिविषयवत् ज्ञाताज्ञाताः स्युः
sp008-001946_YS_42	सदाज्ञातत्वम् तु मनसः तत्प्रभोः पुरुषस्य अपरिणामित्वम् अनुमापयति
sp008-001947_YS_42	स्यादाशङ्का चित्तमेव स्वाभासम् विषयाभासम् च वैनाशिकानाम् चित्तात्मवादिनाम् भविष्यति अग्निवत्
sp008-001948_YS_42	न तत्स्वाभासम् दृश्यत्वात्
sp008-001949_YS_42	यथा इतराणि इन्द्रियाणि शब्दादयश्च दृश्यत्वात् न स्वाभासानि तथा मनोऽपि प्रत्येतव्यम्
sp008-001950_YS_42	न च अग्निरत्र दृष्टान्तः
sp008-001951_YS_42	न ह्यग्निः आत्मस्वरूपम् अप्रकाशम् प्रकाशयति
sp008-001952_YS_42	प्रकाशश्च अयम् प्रकाश्यप्रकाशकसंयोगे दृष्टः
sp008-001953_YS_42	न च स्वरूपमात्रे अस्ति संयोगः
sp008-001954_YS_42	किम् च स्वाभासम् चित्तमिति अग्राह्यमेव कस्यचित् इति शब्दार्थः
sp008-001955_YS_42	तद्यथा स्वात्मप्रतिष्ठमाकाशम् न परप्रतिष्ठमित्यर्थः
sp008-001956_YS_42	स्वबुद्धिप्रचारप्रतिसंवेदनात् सत्त्वानाम् प्रवृत्तिः दृश्यते
sp008-001957_YS_42	क्रुद्धोऽहम् भीतोऽहम् अमुत्र मे रागः अमुत्र मे क्रोधः इति
sp008-001958_YS_42	एतत् स्वबुद्धेः अग्रहणे न युक्तमिति
sp008-001959_YS_42	एकसमये चोभयानवधारणम्
sp008-001960_YS_42	न च एकस्मिन् क्षणे स्वपररूपावधारणम् युक्तम्
sp008-001961_YS_42	क्षणिकवादिनः यद्भवनम् सा एव क्रिया
sp008-001962_YS_42	तदेव च कारकमिति अभ्युपगमः
sp008-001963_YS_42	स्यान्मतिः स्वरसनिरुद्धम् चित्तम् चित्तान्तरेण समनन्तरेण गृह्यत इति
sp008-001964_YS_42	चित्तान्तरदृश्ये बुद्धिबुद्धेरतिप्रसङ्गः स्मृतिसङ्करश्च
sp008-001965_YS_42	अथ चित्तम् चेत् चित्तान्तरेण गृह्येत बुद्धिबुद्धिः केन गृह्यते
sp008-001966_YS_42	सापि अन्यया सापि अन्यया इति अतिप्रसङ्गः
sp008-001967_YS_42	स्मृतिसङ्करश्च यावन्तो बुद्धिबुद्धीनाम् अनुभवाः तावत्यः स्मृतयः प्राप्नुवन्ति
sp008-001968_YS_42	तत्सङ्कराच्च एकस्मृत्यनवधारणम् च स्यात् इत्येवम् बुद्धिप्रतिसंवेदिनम् पुरुषम् अपलपद्भिः वैनाशिकैः सर्वमेव आकुलीकृतम्
sp008-001969_YS_42	ते तु भोक्तृस्वरूपम् यत्र क्वचन कल्पयन्तः न न्यायेन सङ्गच्छते
sp008-001970_YS_42	केचित् सत्त्वमात्रमपि परिकल्प्य अस्ति
sp008-001971_YS_42	स सत्त्वो यः एतान् पञ्च स्कन्धान् निक्षिप्य अन्यांश्च प्रतिसन्दधाति इत्युक्त्वा तत एव पुनः त्रस्यन्ति
sp008-001972_YS_42	तथा स्कन्धानाम् महानिर्वेदाय विरागाय अनुत्पादाय प्रशान्तये गुरुरन्तिके ब्रह्मचर्यम् चरिष्यामि इत्युक्त्वा सत्त्वस्य पुनः सत्त्वमेव अपह्नुवते
sp008-001973_YS_42	साङ्ख्ययोगादयस्तु प्रवादाः स्वशब्देन पुरुषमेव स्वामिनम् चित्तस्य भोक्तारम् उपयन्तीति
sp008-001974_YS_42	कथम् चितेरप्रतिसङ्क्रमायास्तदाकारापत्तौ स्वबुद्धिसंवेदनम्
sp008-001975_YS_43	अपरिणामिनी हि भोक्तृशक्तिः अप्रतिसङ्क्रमा च परिणामिन्यर्थे प्रतिसङ्क्रान्ता इव तद्वृत्तिम् अनुपतन्ति
sp008-001976_YS_43	तस्याश्च प्राप्तचैतन्योपग्रहस्वरूपायाः बुद्धिवृत्तेः अनुकार्यमात्रतया बुद्धिवृत्त्यविशिष्टा हि ज्ञानवृत्तिः आख्यायते
sp008-001977_YS_43	तथा चोक्तम्
sp008-001978_YS_43	न पातालम् न च विवरम् गिरीणाम् नैवान्धकारम् कुक्षयो नोदधीनाम्
sp008-001979_YS_43	गुहा यस्याम् निहितम् ब्रह्म शाश्वतम् बुद्धिवृत्तिमविशिष्टाम् कवयो वेदयन्ते इति
sp008-001980_YS_43	अतश्च एतदभ्युपगम्यते द्रष्टृदृश्योपरक्तम् चित्तम् सर्वार्थम्
sp008-001981_YS_43	मनो हि मन्तव्येन अर्थेन उपरक्तम्
sp008-001982_YS_43	तत् स्वयम् च विषयत्वात् विषयिणा पुरुषेण आत्मीयया वृत्त्या अभिसम्बद्धम्
sp008-001983_YS_43	तदेतत् चित्तमेव द्रष्टृदृश्योपरक्तम् विषयविषयिनिर्भासम् चेतनाचेतनस्वरूपापन्नम् विषयात्मकम् अपि अविषयात्मकम् इव अचेतनम् चेतनमिव स्फटिकमणिकल्पम् सर्वार्थम् इत्युच्यते
sp008-001984_YS_43	तदनेन चित्तसारूप्येण भ्रान्ताः केचित् तदेव चेतनम् इत्याहुः
sp008-001985_YS_43	अपरे चित्तमात्रमेव इदम् सर्वम् नास्ति खल्वयम् गवादिः घटादिश्च सकारुणो लोकः इति
sp008-001986_YS_43	अनुकम्पनीयाः ते
sp008-001987_YS_43	कस्मात् अस्ति हि तेषाम् भ्रान्तिबीजम् सर्वरूपाकारनिर्भासम् चित्तमिति
sp008-001988_YS_43	समाधिप्रज्ञायाम् प्रज्ञेयः अर्थः प्रतिबिम्बीभूतः तस्य आलम्बनीभूतत्वात् अन्यः
sp008-001989_YS_43	स चेदर्थः चित्तमात्रम् स्यात् कथम् प्रज्ञया एव प्रज्ञारूपम् अवधार्येत
sp008-001990_YS_43	तस्मात् प्रतिबिम्बीभूतः अर्थः प्रज्ञायाम् येन अवधार्यते सः पुरुष इति
sp008-001991_YS_43	एवम् ग्रहीतृग्रहणग्राह्यस्वरूपचित्तभेदात् त्रयमपि एतज्जातितः प्रविभजन्ते
sp008-001992_YS_43	ते सम्यग्दर्शिनः तैः अधिगतः पुरुषः इति
sp008-001993_YS_43	कुतश्चैतत् तदसङ्ख्येयवासनाचित्रमपि परार्थम् संहत्यकारित्वात्
sp008-001994_YS_43	तदेतत् चित्तम् असङ्ख्येयाभिः वासनाभिः एव चित्रीकृतमपि परार्थम् परस्य भोगापवर्गार्थम् न स्वार्थम् संहत्यकारित्वात् गृहवत्
sp008-001995_YS_43	संहत्यकारिणा चित्तेन न स्वार्थेन भवितव्यम्
sp008-001996_YS_43	न सुखचित्तम् सुखार्थम् न ज्ञानम् ज्ञानार्थम् उभयमपि एतत् परार्थम्
sp008-001997_YS_43	यश्च भोगेन अपवर्गेण च अर्थेन अर्थवान् पुरुषः
sp008-001998_YS_43	स एव परो न परः सामान्यमात्रम्
sp008-001999_YS_43	यत्तु किञ्चित्परम् सामान्यमात्रम् स्वरूपेण उदाहरेत् वैनाशिकः तत्सर्वम् संहत्यकारित्वात् परार्थमेव स्यात्
sp008-002000_YS_43	यस्त्वसौ परो विशेषः स न संहत्यकारी पुरुष इति
sp008-002001_YS_43	विशेषदर्शिन आत्मभाव भावनाविनिवृत्तिः
sp008-002002_YS_43	यथा प्रावृषि तृणाङ्कुरस्य उद्भेदेन तद्बीजसत्ता अनुमीयते तथा मोक्षमार्गश्रवणेन यस्य रोमहर्षाश्रुपातौ दृश्येते
sp008-002003_YS_43	तत्रापि अस्ति विशेषदर्शनबीजम् अपवर्गभागीयम् कर्माभिनिर्वर्तितम् इत्यनुमीयते
sp008-002004_YS_43	तस्य आत्मभावभावना स्वाभाविकी प्रवर्तते
sp008-002005_YS_43	यस्य अभावात् इदमुक्तम् स्वभावम् मुक्त्वा दोषात् येषाम् पूर्वपक्षे रुचिर्भवति अरुचिश्च निर्णये भवति
sp008-002006_YS_43	तत्र आत्मभावभावना कोऽहमासम् कथमहमासम्
sp008-002007_YS_43	किम् स्विदिदम् कथम् स्विदिदम् के भविष्यामः कथम् वा भविष्यामः इति
sp008-002008_YS_43	सा तु विशेषदर्शिनो निवर्तते
sp008-002009_YS_43	कुतः चित्तस्यैव एषः विचित्रः परिणामः
sp008-002010_YS_43	पुरुषस्तु असत्याम् अविद्यायाम् शुद्धः चित्तधर्मैः अपरामृष्टः इति
sp008-002011_YS_43	ततः अस्य आत्मभावभावना कुशलस्य निवर्तते इति
sp008-002012_YS_43	तदा विवेकनिम्नम् कैवल्यप्राग्भारम् चित्तम्
sp008-002013_YS_43	तदानीम् यदस्य चित्तम् विषयप्राग्भारम् अज्ञाननिम्नम् आसीत् तदस्य अन्यथा भवति
sp008-002014_YS_43	कैवल्यप्राग्भारम् विवेकजज्ञाननिम्नम् इति
sp008-002015_YS_43	तच्छिद्रेषु प्रत्ययान्तराणि संस्कारेभ्यः
sp008-002016_YS_43	प्रत्ययविवेकनिम्नस्य सत्त्वपुरुषान्यताख्यातिमात्रप्रवाहिनीः चित्तस्य तच्छिद्रेषु प्रत्ययान्तराणि अस्मीति वा ममेति वा जानामीति वा न जानामीति वा
sp008-002017_YS_43	कुतः क्षीयमानबीजेभ्यः पूर्वसंस्कारेभ्यः इति
sp008-002018_YS_43	हानमेषाम् क्लेशवदुक्तम्
sp008-002019_YS_43	यथा क्लेशाः दग्धबीजभावाः न प्ररोहसमर्थाः भवन्ति तथा ज्ञानाग्निना दग्धबीजभावः पूर्वसंस्कारो न प्रत्ययप्रसूः भवति
sp008-002020_YS_43	ज्ञानसंस्कारास्तु चित्ताधिकारसमाप्तिम् अनुशेरत इति न चिन्त्यन्ते
sp008-002021_YS_43	प्रसङ्ख्यानेऽप्यकुसीदस्य सर्वथा विवेकख्यातेर्धर्ममेघः समाधिः
sp008-002022_YS_43	यदा अयम् ब्राह्मणः प्रसङ्ख्यानेऽपि अकुसीदः ततोऽपि न किञ्चित् प्रार्थयते
sp008-002023_YS_43	तत्रापि विरक्तस्य सर्वथा विवेकख्यातिरेव भवतीति संस्कारबीजक्षयात् नास्य प्रत्ययान्तराणि उत्पद्यन्ते
sp008-002024_YS_43	तदा अस्य धर्ममेघो नाम समाधिः भवति
sp008-002025_YS_44	ततः क्लेशकर्मनिवृत्तिः
sp008-002026_YS_44	तल्लाभात् अविद्यादयः क्लेशाः समूलकाषम् कषिता भवन्ति
sp008-002027_YS_44	कुशलाकुशलाश्च कर्माशयाः समूलघातम् हता भवन्ति
sp008-002028_YS_44	क्लेशकर्मनिवृत्तौ जीवन्नेव विद्वान् विमुक्तो भवति
sp008-002029_YS_44	कस्मात् यस्मात् विपर्ययो भवस्य कारणम्
sp008-002030_YS_44	न हि क्षीणविपर्ययः कश्चित् केनचित् क्वचिच्च जातो दृश्यत इति
sp008-002031_YS_44	तदा सर्वावरणमलापेतस्य ज्ञानस्यानन्त्याज्ज्ञेयमल्पम्
sp008-002032_YS_44	सर्वैः क्लेशकर्मावरणैः विमुक्तस्य ज्ञानस्य आनन्त्यम् भवति
sp008-002033_YS_44	आवरकेण तमसाभिभूतम् आवृतज्ञानसत्त्वम् क्वचिदेव रजसा प्रवर्तितम् उद्घाटितम् ग्रहणसमर्थम् भवति
sp008-002034_YS_44	तत्र यदा सर्वैः आवरणमलैः अपगतम् अमलम् भवति तदा भवति अस्य आनन्त्यम्
sp008-002035_YS_44	ज्ञानस्य आनन्त्याज् ज्ञेयम् अल्पम् सम्पद्यते यथाकाशे खद्योतः
sp008-002036_YS_44	यत्रेदमुक्तम्
sp008-002037_YS_44	अन्धो मणिमविध्यत्तम् अनङ्गुलिरावयत्
sp008-002038_YS_44	अग्रीवस्तम् प्रत्यमुञ्चत् तमजिह्वोऽभ्यपूजयत् इति
sp008-002039_YS_44	ततः कृतार्थानाम् परिणामक्रम परिसमाप्तिर्गुणानाम्
sp008-002040_YS_44	तस्य धर्ममेघस्य उदयात् कृतार्थानाम् गुणानाम् परिणामक्रमः परिसमाप्यते
sp008-002041_YS_44	न हि कृतभोगापवर्गाः परिसमाप्तक्रमाः क्षणमपि अवस्थातुम् उत्सहन्ते
sp008-002042_YS_44	अथ कोऽयम् क्रमो नामेति
sp008-002043_YS_44	क्षणप्रतियोगी परिणामापरान्तनिर्ग्राह्यः क्रमः
sp008-002044_YS_44	क्षणानन्तर्यात्मा परिणामस्य अपरान्तेन अवसानेन गृह्यते क्रमः
sp008-002045_YS_44	न हि अननुभूतक्रमक्षणा नवस्य पुराणता वस्त्रस्यान्ते भवति
sp008-002046_YS_44	नित्येषु च क्रमो दृष्टः
sp008-002047_YS_44	द्वयी चेयम् नित्यता
sp008-002048_YS_44	कूटस्थनित्यता परिणामिनित्यता च
sp008-002049_YS_44	तत्र कूटस्थनित्यता पुरुषस्य परिणामिनित्यता गुणानाम्
sp008-002050_YS_45	यस्मिन् परिणम्यमाने तत्त्वम् न विहन्यते तन्नित्यम्
sp008-002051_YS_45	उभयस्य च तत्त्वानभिघातात् नित्यत्वम्
sp008-002052_YS_45	तत्र गुणधर्मेषु बुद्ध्यादिषु परिणामापरान्तनिर्ग्राह्यः क्रमः लब्धपर्यवसानः
sp008-002053_YS_45	नित्येषु धर्मिषु गुणेषु अलब्धपर्यवसानः
sp008-002054_YS_45	कूटस्थनित्येषु स्वरूपमात्रप्रतिष्ठेषु मुक्तपुरुषेषु स्वरूपास्तिता क्रमेणैव अनुभूयत इति तत्रापि अलब्धपर्यवसानः
sp008-002055_YS_45	शब्दपृष्ठेन अस्तिक्रियाम् उपादाय कल्पित इति
sp008-002056_YS_45	अथास्य संसारस्य स्थित्या गत्या च गुणेषु वर्तमानस्य अस्ति क्रमसमाप्तिर्न वेति अवचनीयम् एतत्
sp008-002057_YS_45	कथम् अस्ति प्रश्नः एकान्तवचनीयः सर्वो जातौ मरिष्यति ओम् भो इति
sp008-002058_YS_45	अथ सर्वो मृत्वा जनिष्यते इति
sp008-002059_YS_45	विभज्यवचनीयम् एतत्
sp008-002060_YS_45	प्रत्युदितख्यातिः क्षीणतृष्णः कुशलो न जनिष्यते इतरस्तु जनिष्यते
sp008-002061_YS_45	तथा मनुष्यजातिः श्रेयसी न वा श्रेयसी इत्येवम् परिपृष्टम् विभज्यवचनीयः प्रश्नः
sp008-002062_YS_45	पशून् उद्दिश्य श्रेयसी देवान् ऋषींश्च अधिकृत्य नेति
sp008-002063_YS_45	अयम् तु अवचनीयः प्रश्नः
sp008-002064_YS_45	संसारोऽयम् अन्तवान् अथ अनन्त इति
sp008-002065_YS_45	कुशलस्य अस्ति संसारक्रमसमाप्तिः नेतरस्य इति अन्यतरावधारणे अदोषः
sp008-002066_YS_45	तस्मात् व्याकरणीय एवायम् प्रश्नः इति
sp008-002067_YS_45	गुणाधिकारक्रमसमाप्तौ कैवल्यम् उक्तम्
sp008-002068_YS_45	तत्स्वरूपम् अवधार्यते
sp008-002069_YS_45	पुरुषार्थशून्यानाम् गुणानाम् प्रतिप्रसवः कैवल्यम् स्वरूपप्रतिष्ठा वा चितिशक्तिरिति
sp008-002070_YS_45	इति श्रीभगवत्पतञ्जलिविरचिते योगसूत्रे चतुर्थः कैवल्यपादः
sp008-002071_YS_45	कृतभोगापवर्गाणाम् पुरुषार्थशून्यानाम् यः प्रतिप्रसवः कार्यकारणात्मनाम् गुणानाम् तत्कैवल्यम्
sp008-002072_YS_45	स्वरूपप्रतिष्ठा पुनर्बुद्धिसत्त्वानभिसम्बन्धात् पुरुषस्य चितिशक्तिरेव केवला
sp008-002073_YS_45	तस्याः सदा तथैव अवस्थानम् कैवल्यमिति
sp008-002074_YS_45	इति श्रीपातञ्जले योगशास्त्रे साङ्ख्यप्रवचने कैवल्यपादः चतुर्थः
sp008-002075_YS_45	इति पातञ्जलयोगसूत्राणि
sp008-002076_Yugavatara_01	किन्तु अहो आश्चर्यम्
sp008-002077_Yugavatara_01	एतेन शिवराजः धृतिहीनः न अभवत्
sp008-002078_Yugavatara_01	यतः तस्य हृदयेन स्वातन्त्र्यदेव्याः पुण्यहस्तस्य अमृतस्पर्शः प्राप्तः आसीत्
sp008-002079_Yugavatara_01	आ शतशः वर्षेभ्यः वीराणाम् बलिदानस्य रक्तेन पवित्रितायाः तुलजाभवान्याः वरदहस्तः तस्य शिरसि आसीत्
sp008-002080_Yugavatara_01	भिन्नाः विग्रहाः छिन्नानि मङ्गलसूत्राणि च प्रतीकारार्थम् तम् आह्वयन्ति स्म
sp008-002081_Yugavatara_01	बालः शिवराजः यदा बिजापुरे आसीत् तदा प्रवृत्तौ उभौ मार्मिकप्रसङ्गौ
sp008-002082_Yugavatara_01	लोकगीतद्वारा जनमानसे चिरम् स्थिताम् तदानीन्तनमनःस्थितिम् वर्णयतः
sp008-002083_Yugavatara_01	एकदा शहाजिः पुत्रम् बिजापुरचक्रवर्तिनः आस्थानम् प्रति नीतवान्
sp008-002084_Yugavatara_01	तत्रत्यम् वैभवम् चक्रवर्तिनः दर्पः च वर्णनातीतौ आस्ताम्
sp008-002085_Yugavatara_01	चक्रवर्तिनः अधीनाः माण्डलिकाः राजानः गणनायकाः च सिंहासनस्य पुरतः गत्वा
sp008-002086_Yugavatara_01	त्रिवारम् कुर्नीसात् कृत्वा स्वस्थानम् गत्वा उपविशन्ति स्म
sp008-002087_Yugavatara_01	शहाजिराजस्य पर्यायः आगतः
sp008-002088_Yugavatara_01	सः अपि अन्यैः यथा कृतम् तथैव अकरोत्
sp008-002089_Yugavatara_01	अनन्तरम् सः पुत्रस्य हस्तम् गृहीत्वा अग्रे नीत्वा सिंहासनस्य पुरतः स्थगितवान्
sp008-002090_Yugavatara_01	पुत्रम् उद्दिश्य प्रीतिपूर्वकैः वचनैः वत्स शिव चक्रवर्तिनम् नमस्करोतु तावत् इति उक्तवान्
sp008-002091_Yugavatara_01	स्वस्य सेवार्थम् शहाजिः पुत्रम् आनीतवान् अस्ति इति ज्ञातवतः आदिलशाहस्य महान् आनन्दः
sp008-002092_Yugavatara_01	द्वादशवर्षीयम् तम् बालकम् सः मोहकः प्रसङ्गः अबोधयत्
sp008-002093_Yugavatara_01	हूँ नमस्करोतु
sp008-002094_Yugavatara_01	एषः भवतः जीवनस्य सुवर्णावसरः
sp008-002095_Yugavatara_01	सन्तुष्टः चक्रवर्ती भवते पारितोषिकम् दद्यात्
sp008-002096_Yugavatara_01	अग्रे भवान् दलपतिः अपि भवेत् इति
sp008-002097_Yugavatara_01	अपरस्मिन् क्षणे एव मनोगर्भात् अपरः ध्वनिः श्रुतः
sp008-002098_Yugavatara_01	क्षुद्रस्य परकीयस्य पुरतः भवान् किम् नतमस्तकः भवेत्
sp008-002099_Yugavatara_01	स्वस्य धर्मम् परम्पराम् च किम् भवान् विस्मृतवान्
sp008-002100_Yugavatara_01	जीजामात्रा उक्ताः रामकृष्णभीमाभिमन्युप्रभृतीनाम् कथाः स्मरतु
sp008-002101_Yugavatara_01	कस्मात् भयम् भवतः
sp008-002102_Yugavatara_01	आगच्छतु मम गगनचुम्बिनाम् दुर्भेद्यशिखराणाम् प्रणामान् स्वीकरोतु
sp008-002103_Yugavatara_01	मम उपत्यकासु अरण्येषु च भवतः पादधूलिः पततु
sp008-002104_Yugavatara_01	दास्यात् माम् मोचयतु
sp008-002105_Yugavatara_01	मम बाह्वोः आलिङ्गने स्वतन्त्रः सन् सार्वभौमः सम्राट् भूत्वा शोभताम्
sp008-002106_Yugavatara_01	माता भवानी सदा भवन्तम् पालयिष्यति इति
sp008-002107_Yugavatara_01	सः कस्य स्वरः
sp008-002108_Yugavatara_01	सह्याद्रेः गद्गदितात् अन्तःकरणात् निर्गतः सुपरिचितः स्वरः सः
sp008-002109_Yugavatara_01	शिवराजः कस्य वचनम् शृणुयात्
sp008-002110_Yugavatara_01	तस्मै जन्म दत्तवती मातृभूमिः स्वस्य भविष्यम् ज्ञातुम् उत्सुका आसीत्
sp008-002111_Yugavatara_01	शिवराजस्य नमनम् तुलजाभवान्याः पुरतः उत चक्रवर्तिनः सम्मुखे
sp008-002112_Yugavatara_01	स्वातन्त्र्यदेव्यै उत दास्यमोहिन्यै इति
sp008-002113_Yugavatara_01	सः स्वातन्त्र्यदेवीम् एव नन्तुम् इष्टवान् इत्यत्र कः सन्देहः
sp008-002114_Yugavatara_01	सिंहशावकः पर्युषितम् मांसम् खादन् पञ्जरे स्थातुम् इच्छति किम्
sp008-002115_Yugavatara_01	तत्रापि एतस्याः पावनभूम्याः स्वातन्त्र्यदेव्याः तपसः पुण्यफलेन जातः केसरी किम् तथा कुर्यात्
sp008-002116_Yugavatara_01	शिवराजः पदद्वयम् पृष्ठतः अनयत्
sp008-002117_Yugavatara_01	पुनश्च शहाजिः अनुनयपूर्वकम् अवदत् वत्स शीघ्रम् त्वर्यताम्
sp008-002118_Yugavatara_01	नमस्करोतु तम् इति
sp008-002119_Yugavatara_01	शिवराजः आश्चर्यचकितः सन् पितरम् अपश्यत्
sp008-002120_Yugavatara_01	पितः आवश्यकम् चेत् भवन्तम् नमामि
sp008-002121_Yugavatara_01	देवम् मातरम् च साष्टाङ्गम् प्रणमामि
sp008-002122_Yugavatara_01	किन्तु एतस्य वैदेशिकराजस्य नमस्कारः किमर्थम् करणीयः
sp008-002123_Yugavatara_01	मया एतत् कर्तुम् न शक्यते इति भावः तस्य मुखे स्फुटम् दृश्यते स्म
sp008-002124_Yugavatara_01	पिता अपि पुत्रस्य भावम् अवगतवान्
sp008-002125_Yugavatara_01	किन्तु सः निरुपायः आसीत्
sp008-002126_Yugavatara_01	शिवराजः स्वस्य उग्राम् दृष्टिम् चक्रवर्तिनः दिशि प्रसारितवान्
sp008-002127_Yugavatara_01	पापी नीचः अस्मद्देशस्य शत्रुः अस्मद्धर्मस्य वैरी च एषः
sp008-002128_Yugavatara_01	सकृत् लङ्घनेन एतम् किम् प्रहराणि
sp008-002129_Yugavatara_01	यथा श्रीकृष्णः उत्प्लुत्य सिंहासनस्थम् कंसम् पातयित्वा तस्य उरसि उपविष्टवान् आसीत्
sp008-002130_Yugavatara_01	तथा अहम् अपि करोमि किम् इति भावः तस्य मनसि आगतः
sp008-002131_Yugavatara_01	शिरः उन्नमय्य स्थितम् बालकम् दृष्ट्वा चक्रवर्ती शहाजिराज भवतु नाम
sp008-002132_Yugavatara_01	मुग्धस्य बालकस्य अनुरोधेन किम्
sp008-002133_Yugavatara_01	चिन्ता मास्तु
sp008-002134_Yugavatara_01	तम् नयतु इति उक्तवान्
sp008-002135_Yugavatara_01	शिरोनमनम् अकृत्वा सिंहगत्या तथैव गच्छन्तम् तम् बालम् दृष्ट्वा
sp008-002136_Yugavatara_01	तत्रत्याः जनाः सर्वे आश्चर्यचकिताः अभवन्
sp008-002137_Yugavatara_02	पिता पुत्रेण सह गृहम् प्रत्यागतवान्
sp008-002138_Yugavatara_02	अनन्तरम् अपि कदाचित् शिवराजस्य निष्ठा निकषशिलया उद्घृष्टा जाता
sp008-002139_Yugavatara_02	सा अपि घटना बिजापुरे एव प्रवृत्ता
sp008-002140_Yugavatara_02	कदाचित् शिवराजः नगरसञ्चारार्थम् गतवान् आसीत्
sp008-002141_Yugavatara_02	तदा मार्गे कश्चित् घातकः धेनुम् हन्तुम् खड्गम् गृहीत्वा स्थितवान् तेन दृष्टः
sp008-002142_Yugavatara_02	यावत् सः घातुकः हननम् कर्तुम् खड्गम् उन्नीतवान् तावता शिवराजः तस्य हस्तम् स्वस्य खड्गेन प्रहृत वान् एव
sp008-002143_Yugavatara_02	घातुकस्य हस्तः अधः अपतत्
sp008-002144_Yugavatara_02	गोमाता रक्षिता अभवत्
sp008-002145_Yugavatara_02	मात्रा दिलीपस्य कथा या श्राविता तत्रत्यम् गोग्रहणम् यत् वर्णितम् तत् व्यर्थम् न अभवत्
sp008-002146_Yugavatara_02	बिजापुरे इतः परम् पुत्रस्य स्थितिः क्षेमकरी न इति शहाजिः अवगतवान्
sp008-002147_Yugavatara_02	पुत्रस्य नाडीषु स्पन्दमानम् स्वाभिमानस्य स्वरम् पिता अवगतवान्
sp008-002148_Yugavatara_02	सः सन्तुष्टः अभवत्
sp008-002149_Yugavatara_02	मया यत् साधयितुम् शक्यम् न अभवत् तत् मम पुत्रः यदि साधयिष्यति तर्हि कः दोषः इति चिन्तितवान् सः
sp008-002150_Yugavatara_02	सिंहशावकस्य वर्धनम् स्वतन्त्रवातावरणे भवतु इति उद्देशेन सः निश्चितवान् यत् पुत्रः पुणेनगरम् प्रति प्रेषणीयः इति
sp008-002151_Yugavatara_02	बिजापुरात् अपि पुणे एव प्रशस्तम् स्थानम् इति तस्य अभिमतम् आसीत्
sp008-002152_Yugavatara_02	शिवराजः अपि प्रतीक्षमाणः आसीत् यत् कदा वा बिजापुरस्य त्यागः भवेत् इति
sp008-002153_Yugavatara_02	दासतायाः दुर्गन्धमयम् वातावरणम् सः सोढुम् न शक्तवान्
sp008-002154_Yugavatara_02	शिवराजस्य साहाय्यार्थम् निष्णातैः राजनीतिपटुभिः राजकार्यधुरन्धरैः उपेतम् मन्त्रिमण्डलम् किञ्चन रचयित्वा प्रेषितवान् शहाजिः
sp008-002155_Yugavatara_02	तस्मिन् श्यामराव् नीलकण्ठराञ्झेकरनामकः पेशवा प्रधानः आसीत्
sp008-002156_Yugavatara_02	किन्तु स्वयम् शहाजेः समीपे एव पेशवा न आसीत् इति तु विपर्यासः
sp008-002157_Yugavatara_02	गजान् अश्वान् धनम् कर्तृत्वशालिनः भटान् च स्वीकृत्य पितुः
sp008-002158_Yugavatara_02	वात्सल्यस्य शुभाशंसनानि प्राप्य पुणेनगरम् प्रति प्रस्थितवान् शिवराजः
sp008-002159_Yugavatara_02	गमनमार्गे बेङ्गलूरुनगरस्य बिजापुरस्य च दृश्यानि तस्य स्मृतिपथम् आगतानि
sp008-002160_Yugavatara_02	परस्परम् विरुद्धानि दृश्यानि तानि
sp008-002161_Yugavatara_02	एकत्र हिन्दुसंस्कृतेः उदात्तम् उज्ज्वलम् रूपम्
sp008-002162_Yugavatara_02	अपरत्र विधर्मीयाणाम् दमनकारिप्रवृत्तेः असभ्यम् घोरम् रूपम्
sp008-002163_Yugavatara_02	प्रकाशान्धकारयोः इव अन्तरम् तयोः
sp008-002164_Yugavatara_02	पुणेनगरम् परितः विद्यमानाः द्वादश प्रदेशाः एव शिवराजस्य कार्यक्षेत्रेषु प्रमुखाः आसन्
sp008-002165_Yugavatara_02	कोण्डदेवस्य मन्त्रिमण्डलस्य च दक्षतायाः कारणतः तस्मिन् क्षेत्रे शासनम् सुचारुरूपेण प्रचलति स्म
sp008-002166_Yugavatara_02	शिवराजस्य प्रियम् कार्यम् नाम अरण्येषु पर्वतेषु च भ्रमणम्
sp008-002167_Yugavatara_02	प्रतिदिनम् नूतनान् ग्रामान् गत्वा मावळीबालानाम् स्नेहम् सम्पाद्य सङ्घटने तान् योजयति स्म सः
sp008-002168_Yugavatara_02	कदाचित् प्रीत्या कदाचित् नयेन पुनः कदाचित् भयेन च सः स्थानीयान् देशमुखान् स्वपक्षम् प्रति आनीतवान्
sp008-002169_Yugavatara_02	प्रजासु विद्यमानान् कलह मत्सर हनन द्रोहादीन् अवगुणान् दूरीकुर्वन् आसीत् सः
sp008-002170_Yugavatara_02	मावळीबालैः सह तस्य सम्बन्धः गाढः जायमानः आसीत्
sp008-002171_Yugavatara_02	तेषाम् बालानाम् गणः साक्षात् वानरसेना इव साहसेन निष्ठया पराक्रमेण च
sp008-002172_Yugavatara_02	तेन सम्पादितेषु सख्येषु एकम् तु अतिमहत्त्वयुतम्
sp008-002173_Yugavatara_02	अग्रे तस्य एव सख्यस्य बलेन शिवराजः लाभान्वितः अभवत्
sp008-002174_Yugavatara_02	तच्च आसीत् सह्याद्रेः यस्य प्रचण्डानि शिखराणि दुर्गमाः प्रदेशाः घोराणि अरण्यानि च समग्रे पश्चिमे तटे प्रसृतानि आसन्
sp008-002175_Yugavatara_02	शिवराजः तत्रत्यम् प्रतिशिखरम् आरूढवान् प्रतिगुहम् प्रविश्य आगतवान्
sp008-002176_Yugavatara_02	सह्याद्रेः आन्तरम् बाह्यम् च मित्रम् अभवत् सः
sp008-002177_Yugavatara_02	सह्याद्रिः अपि तस्मिन् प्रीतिमान् जातः
sp008-002178_Yugavatara_02	सः स्वस्य अन्तरङ्गस्य सर्वाणि रहस्यानि मित्रम् तम् विस्तरेण अवदत्
sp008-002179_Yugavatara_02	सह्याद्रेः अङ्के स्थितानाम् सर्वेषाम् सूक्ष्मस्थानानाम् ज्ञानम् प्राप्तवान् शिवराजः
sp008-002180_Yugavatara_02	तत्रत्यानाम् सर्वेषाम् अपि प्रमुखस्थानानाम् ज्ञानम् करतलामलकवत् जातम्
sp008-002181_Yugavatara_02	बिजापुरस्य अधीनेषु प्रमुखनायकेषु अन्यतमस्य पुत्रः एवम् वनवासिबालैः सह अटति इति ज्ञात्वा अनेके जनाः जुगुप्साभावम् प्रकटितवन्तः
sp008-002182_Yugavatara_02	दलपतिपुत्रः इव अव्यवहरन् समानस्तरीयाणाम् बालानाम् स्नेहम् परित्यज्य अर्धनग्नैः कृषीवल बालैः सह
sp008-002183_Yugavatara_02	अरण्येषु पर्यटन् एषः बालः दूषितः जातः अस्ति इति अनेके खेदम् प्रकटितवन्तः
sp008-002184_Yugavatara_02	शिवराजस्य नामश्रवणमात्रेण मावळस्य वृद्धप्रमुखाः देशमुखाः च उपहासम् कुर्वन्ति स्म
sp008-002185_Yugavatara_02	यतः बिजापुरस्य आदिलशाहिसेवया एव तेषाम् केशाः पलिताः आसन्
sp008-002186_Yugavatara_02	किन्तु शिवराजः तादृशान् निम्नजातीयान् सहपथिकान् एव स्वराज्यमन्दिरस्य शिल्पिरूपेण रूपयन् आसीत्
sp008-002187_Yugavatara_02	तेषु एकैकम् अपि सः स्वस्य आन्तरङ्गिकम् सुहृदम् कृतवान् उत्तमस्वातन्त्र्ययोद्धारम् कृतवान्
sp008-002188_Yugavatara_02	एतेन एव क्रमेण निर्मिताः तानाजिमाळसुरे सूर्याजिमाळसुरे बाजीपासल्करः
sp008-002189_Yugavatara_02	येसाजिकङ्कः बाजिजेधे चिमणाजिः बाळाजिः इत्यादयः बहवः
sp008-002190_Yugavatara_02	भाविनि काले स्वातन्त्र्यमन्दिरस्य दृढाः आधारशिलाः अभवन्
sp008-002191_Yugavatara_02	देव्याम् भवान्याम् स्थिताम् शिवराजस्य अनन्याम् भक्तिम् ते ज्ञातवन्तः
sp008-002192_Yugavatara_02	अस्मदीयस्य नायकस्य कार्यम् देवकार्यम् एव इति ते ज्ञातवन्तः
sp008-002193_Yugavatara_02	कैलासस्य भूतगणाः इव ते शिवराजस्य अनन्यभक्ताः अभवन्
sp008-002194_Yugavatara_02	तेन सह क्रीडित्वा प्रवृद्धाः एते बालाः एव देहल्याः बिजापुरस्य च साम्राज्ययोः
sp008-002195_Yugavatara_02	जगद्विख्यातान् महतः सेनापतीन् पौनःपुन्येन पराजित्य धराशायिनः कृत्वा रणधुरन्धराः अभवन्
sp008-002196_Yugavatara_02	स्वस्य त्रयोदशे एव वयसि शिवराजः स्वस्य राजमुद्रिकाम् अष्टकोणाकृतियुताम् रचितवान् आसीत्
sp008-002197_Yugavatara_02	एतस्याः राजमुद्रिकायाः वैशिष्ट्यम् नाम मुद्रिकास्थः श्लोकः संस्कृतभाषया आसीत्
sp008-002198_Yugavatara_02	प्रतिपच्चन्द्रलेखेव वर्धिष्णुर्विश्ववन्दिता
sp008-002199_Yugavatara_02	शाहसूनोशिशवस्यैषा मुद्रा भद्राय राजते इति
sp008-002200_Yugavatara_02	अहो कियान् सुन्दरः श्लोकः समग्रेण विश्वेन वन्दिता प्रतिदिनम् शुक्लपक्षस्य चन्द्रः इव वर्धमाना प्रकाशमाना च
sp008-002201_Yugavatara_02	शहाजिराजस्य पुत्रस्य शिवस्य एषा राजमुद्रिका राजते
sp008-002202_Yugavatara_02	किमर्थम् जगन्मङ्गलाय
sp008-002203_Yugavatara_02	स्वमात्रस्य निमित्तम् स्वगणनिमित्तम् स्वजातेः उद्धरणार्थम् वा न अपि तु समग्रस्य जगतः कल्याणाय
sp008-002204_Yugavatara_02	त्रयोदशवर्षीयस्य तस्य बालस्य हृदयभावः अहो कियान् विशालः
sp008-002205_Yugavatara_02	कदाचित् अर्धनग्नैः मावळीबालैः सह अरण्येषु सञ्चरन् शिवराजः रोहितेश्वरस्वयम्भूलिङ्गस्य दर्शनम् प्राप्तवान्
sp008-002206_Yugavatara_02	अग्रे कदाचित् सर्वे सुहृदः तत्र सम्मिलिताः
sp008-002207_Yugavatara_02	तस्य जगन्नियामकस्य पुरतः स्थित्वा तमेव साक्षिणम् कृत्वा
sp008-002208_Yugavatara_02	हिन्दुस्वाराज्यस्थापनम् करिष्यामः इति प्रतिज्ञाम् कृतवन्तः ते
sp008-002209_Yugavatara_02	समग्रस्य हिन्दुस्थानस्य तदानीन्तनचित्रस्य परिवर्तनसामर्थ्यम्
sp008-002210_Yugavatara_02	हिन्दुसाम्राज्य नामके तस्मिन् बीजमन्त्रे अन्तर्हितम् आसीत्
sp008-002211_Yugavatara_02	शपथविधेः आचरणसमये शिवराजः स्वस्य पूज्यम् गुरुम् दादाजिकोण्डदेवम् अपि आनीतवान् आसीत्
sp008-002212_Yugavatara_02	शिष्योत्तमद्वारा एव गुरुः स्वराज्यस्थापनस्य दीक्षाम् प्राप्तवान् इति कारणतः सः प्रसङ्गः अपूर्वः आसीत्
sp008-002213_Yugavatara_02	स्वराज्यम् का इयम् मूर्खता इति उपहसन्ति स्म एताम् वार्ताम् श्रुतवन्तः जनाः सर्वे
sp008-002214_Yugavatara_02	किम् अन्यत् क्रियेत
sp008-002215_Yugavatara_02	पञ्चलक्षाधिकसहस्रेण सैनिकैः सज्जा देहलीमोगलशाहिसेना लक्ष्याधिकैः जनैः युक्ता बिजापुरस्य आदिलशाहिसेना
sp008-002216_Yugavatara_02	तावत्या एव बलेन युक्ता भागानगरस्य कुतुबशाहिसेना
sp008-002217_Yugavatara_02	पश्चिमे आसागरतीरम् स्वमूलानि प्रसारयन्ति पोर्चुगीस् इङ्ग्लीष् फ्रेञ्च् डच् प्रभृतीनाम् साहसियुरोपीयानाम् सेना इत्यादिषु
sp008-002218_Yugavatara_02	प्रबलशत्रुसाम्राज्यानाम् अगाधशक्तिषु सत्सु मध्ये कुत्रचित् अज्ञाते कोणे उपविंशाः बालाः
sp008-002219_Yugavatara_02	कश्चन वृद्धः च मिलित्वा हिन्दुसाम्राज्यस्य प्रतिज्ञाम् कुर्वन्ति यत् तत् किम् उन्मत्तताद्योतकम् न
sp008-002220_Yugavatara_03a	तदास्ताम् तावत्
sp008-002221_Yugavatara_03a	परितः विद्यमानाः स्वजनाः बान्धवाः वा अनुकूलाः सन्ति किम् न
sp008-002222_Yugavatara_03a	तदा तु हस्ते खड्गः यस्य राज्यम् तस्य इत्येषा स्थितिः आसीत्
sp008-002223_Yugavatara_03a	तत्र तत्र देशमुखानाम् समीपे सैन्यस्य कश्चन भागः भवति स्म
sp008-002224_Yugavatara_03a	स्वस्थाने ते एव राजानः
sp008-002225_Yugavatara_03a	तेषु एव परस्परम् शत्रुहत्या प्रतिहत्या रक्तपातः बालानाम् अबलानाम् च मारणम् इत्यादयः प्रचलन्ति स्म आधिक्येन
sp008-002226_Yugavatara_03a	एतत्सर्वम् तत्र सहजम् एव आसीत्
sp008-002227_Yugavatara_03a	समग्रस्य वंशवृक्षस्य एव निर्मूलकानाम् युद्धानाम् कारणानि भवन्ति स्म अतिक्षुद्राः विषयाः
sp008-002228_Yugavatara_03a	तादृशे एव कस्मिंश्चित् क्रूरे दावानले कदाचित् शहाजिराजः अपि पतितः आसीत्
sp008-002229_Yugavatara_03a	कञ्चित् मत्तम् गजम् मारयितुम् जीजाबाय्याः अग्रजः दत्ताजिः खड्गम् आकृष्य स्थितवान् आसीत्
sp008-002230_Yugavatara_03a	तस्य गजस्य रक्षणार्थम् शहाजिः तस्य सहोदरः च स्थितवन्तौ
sp008-002231_Yugavatara_03a	अस्मिन् क्षुल्लके कलहे गजः तु कुत्रचित् धावितवान्
sp008-002232_Yugavatara_03a	किन्तु शहाजेः सहोदरः सम्भाजिः दत्ताजिः च मरणम् प्राप्तवन्तौ
sp008-002233_Yugavatara_03a	आवुत्तस्य प्रहारेण शहाजिः मूर्छावस्थाम् गतः आसीत्
sp008-002234_Yugavatara_03a	ग्रामे ग्रामे गृहे गृहे एतादृश्यः दुरन्तकथाः पुनः पुनः सम्भवन्ति स्म
sp008-002235_Yugavatara_03a	परितः विद्यमानानाम् शत्रूणाम् भीषणापायतः अपि स्वजनानाम् आत्मनाशकाचरणम् भीषणतरम् आसीत्
sp008-002236_Yugavatara_03a	एवम् स्थिते स्वराज्यस्थापनस्य विचारः हास्यास्पदम् इत्येव भासते चेत् न तत्र आश्चर्यम् किञ्चित्
sp008-002237_Yugavatara_03a	किन्तु अद्यावधि जगति वायुना प्रवाहेण वा सह गताः केऽपि इतिहासनिर्मातारः न अभवन्
sp008-002238_Yugavatara_03a	परिस्थितिरूपस्य प्रवाहस्य अभिमुखम् गत्वा प्रवाहम् दृढचित्ततया सम्मुखीकृत्य
sp008-002239_Yugavatara_03a	तस्योपरि ये जयम् साधितवन्तः तादृशाः उन्मत्ताः एव जगद्वन्द्याः सन्ति
sp008-002240_Yugavatara_03a	तादृशानाम् उन्मादेन एव इतिहासस्य पुटाः अलङ्कृताः सन्ति
sp008-002241_Yugavatara_03a	शिवराजः सर्वदा स्नेही हसन्मुखः उत्साही च भवति स्म
sp008-002242_Yugavatara_03a	सुहृदः तु तदीयम् एतत् एव मुखम् जानन्ति स्म
sp008-002243_Yugavatara_03a	किन्तु शिवराजस्य अपरस्य अपि मुखस्य परिचयम् प्राप्तुम् कालः कश्चन सन्निहितः
sp008-002244_Yugavatara_03a	एकदा शिवराजः क्रोधेन ज्वालामुखी इव अभवत्
sp008-002245_Yugavatara_03a	कारणम् एवम् आसीत् पुणेसमीपे राञ्झ्या नामकः कश्चन ग्रामः
sp008-002246_Yugavatara_03a	तत्रत्यः दुष्कर्मी ग्रामप्रमुखः कस्याश्चित् विधवास्त्रियः मानभङ्गम् कृतवान् आसीत्
sp008-002247_Yugavatara_03a	मुसल्मानराज्ये तु एषः सर्वसाधारणः विषयः
sp008-002248_Yugavatara_03a	कदाचित् एतादृशानि दुष्कृत्यानि दण्डार्हाणि न
sp008-002249_Yugavatara_03a	अपि तु पुरस्कारार्हाणि भवन्ति स्म अपि
sp008-002250_Yugavatara_03a	सर्वम् सुल्तानीशैल्या एव
sp008-002251_Yugavatara_03a	तेनैव धैर्येण मम प्रष्टा कः इति भावनाम् प्राप्तवान् आसीत् सः ग्रामप्रमुखः
sp008-002252_Yugavatara_03a	किन्तु शिवराजस्य राज्ये तत् कथम् शक्यम्
sp008-002253_Yugavatara_03b	शिवराजः आज्ञाम् कृतवान् तस्य बन्धनाय
sp008-002254_Yugavatara_03b	सैनिकाः तम् ग्रामम् गत्वा तम् दुष्कर्मिणम् बद्ध्वा आनीतवन्तः
sp008-002255_Yugavatara_03b	न्यायसभायाम् जीजाबायी दादाजिः पेशवा पुरजनाः च आसन्
sp008-002256_Yugavatara_03b	ते सर्वे निश्चलाः सन्तः पश्यन्तः आसन्
sp008-002257_Yugavatara_03b	बालराजस्य पुरतः महाश्मश्रुमतः प्रौढस्य आरोपिणः विचारणम्
sp008-002258_Yugavatara_03b	विचारणेन ज्ञातम् यत् सः अपराधी इति
sp008-002259_Yugavatara_03b	चतुर्दशवर्षीयः शिवराजः यस्य श्मश्रूणि अपि न उत्पन्नानि तादृशः कीदृशम् दण्डनम् कुर्यात् इति सर्वेषाम् कुतूहलम् आसीत्
sp008-002260_Yugavatara_03b	सर्वे उत्सुकतया तम् पश्यन्ति स्म
sp008-002261_Yugavatara_03b	सिंहासनात् तीक्ष्णवाण्या दण्डाज्ञा निर्गता अपराधिनः पादौ हस्तौ च कर्त्यन्ताम् इति
sp008-002262_Yugavatara_03b	क्षणकालम् सर्वेऽपि स्तब्धाः
sp008-002263_Yugavatara_03b	अहो अस्य बालकस्य न्यायदण्डस्य प्रहारः कियान् कठोरः इति परस्परम् अवदन् ते
sp008-002264_Yugavatara_03b	किन्तु तस्य कठोरशासनस्य पृष्ठतः गहनायाः हिन्दुसंस्कृत्याः मानबिन्दोः रक्षणोद्देशः आसीत् इति जानन्तः ते तूष्णीम् अतिष्ठन्
sp008-002265_Yugavatara_03b	स्त्री हिन्दोः दृष्ट्या मातृसमाना
sp008-002266_Yugavatara_03b	मातृत्वम् अस्याः भूम्याः मानबिन्दुः
sp008-002267_Yugavatara_03b	स्वराज्ये तस्य विडम्बना सोढुम् न शक्या
sp008-002268_Yugavatara_03b	मुसल्मानराज्यस्य स्वराज्यस्य च एतत् एव अन्तरम्
sp008-002269_Yugavatara_03b	जनाः इदानीम् अवगच्छन्तः आसन् शिवराजस्य आदर्शाः के
sp008-002270_Yugavatara_03b	तस्य स्वप्नसाम्रज्यस्य स्वरूपम् किम् इति
sp008-002271_Yugavatara_03b	एतादृशेन एकैकेनापि प्रसङ्गेन तेषाम् स्पष्टता अधिका जाता
sp008-002272_Yugavatara_03b	तेषाम् हृदयम् आनन्देन पुलकितम् सत् शिवराजस्य कल्पनाभिः भावनाभिः सह च नृत्यम् अकरोत्
sp008-002273_Yugavatara_03b	तस्मिन् एव समये सह्याद्रेः गिरिगह्वरेषु जय जय रघुवीर समर्थ इति उद्घोषः प्रतिध्वनितः अभवत्
sp008-002274_Yugavatara_03b	शिवराजस्य क्षात्रतेजसा सह रामदासस्य ब्रह्मतेजसः मेलनम् जातम्
sp008-002275_Yugavatara_03b	तस्मात् सह्याद्रेः सन्ततेः शिवस्य हृदयम् दिव्यध्येयस्य प्रकाशेन उज्ज्वलम् अभवत्
sp008-002276_Yugavatara_03b	शिवराजस्य स्वातन्त्र्यप्रेम्णा समरोत्साहेन च सह रामदासस्य तत्त्वज्ञानम् अपि सम्मिलितम् अभवत्
sp008-002277_Yugavatara_04	एषः प्रपञ्चः मिथ्या न
sp008-002278_Yugavatara_04	एषः लोकः एव अस्माकम् कर्मभूमिः
sp008-002279_Yugavatara_04	अत्र यः यशस्वी भवति स एव परमार्थस्य अपि अधिकारी भवितुम् अर्हति
sp008-002280_Yugavatara_04	प्रयत्नः एव परमेश्वरः इति रामदासमहोदयः घोषितवान्
sp008-002281_Yugavatara_04	गच्छता कालेन समर्थरामदासस्य मठानाम् भक्तानाम् च सङ्ख्या अधिका अभवत्
sp008-002282_Yugavatara_04	रामदासः रामोत्सवद्वारा मारुतिपूजाद्वारा च क्षात्रधर्मस्य आवाहनम् कृतवान्
sp008-002283_Yugavatara_04	स्वराज्यस्य साहाय्यार्थम् ग्रामे ग्रामे मठाः सज्जाः अभवन्
sp008-002284_Yugavatara_04	धर्मः निमज्जन् अस्ति उत्तिष्ठन्तु
sp008-002285_Yugavatara_04	स्वराज्यस्थापनाय अवतारिपुरुषः आगमिष्यति
sp008-002286_Yugavatara_04	तस्य समर्थनार्थम् उत्तिष्ठन्तु इति शिष्याणाम् द्वारा बोधयित्वा समर्थमहोदयः देशे सर्वत्र जागरणम् आनीतवान्
sp008-002287_Yugavatara_04	एवम् स्थिते महाजीविनोः समर्थरामदासशिवराजयोः अमरबान्धव्यम् कथम् वा न घटेत
sp008-002288_Yugavatara_04	ततः आरभ्य तयोः कार्यशक्तिः सम्मिलिता सती प्रावहत्
sp008-002289_Yugavatara_04	तस्मिन् एव काले तुकाराममहोदयस्य भक्तिगीतानि अभङ्गानि भक्तिरसम् सर्वत्र प्रसारयन्ति
sp008-002290_Yugavatara_04	जनेषु सामुदायिकभक्तेः अभ्यासकारणे सहायकानि अभवन्
sp008-002291_Yugavatara_04	एतेन सह मुक्तेश्वरमहोदयस्य क्षात्रधर्मस्य बोधनम् अपि सम्मिलितम् अभवत्
sp008-002292_Yugavatara_04	आहत्य एतावत् वक्तुम् शक्यते यत् स्वराज्यस्य कृते तोरणबन्धनस्य शुभमुहूर्तः सन्निहितः अभवत् इति
sp008-002293_Yugavatara_04	स्वराज्यस्य नान्दी नाम भीकरप्रश्नस्य सम्मुखीकरणम् एव
sp008-002294_Yugavatara_04	काश्मीरतः कन्याकुमारीपर्यन्तम् प्रसृतानि यवनसाम्राज्यानि
sp008-002295_Yugavatara_04	तेषाम् प्रगाढा सेनाशक्तिः
sp008-002296_Yugavatara_04	असङ्ख्याकानि दुर्गाणि
sp008-002297_Yugavatara_04	विपुलम् ऐश्वर्यम्
sp008-002298_Yugavatara_04	धर्मान्धा मतान्धा च दमनवृत्तिः
sp008-002299_Yugavatara_04	तस्याः पुरतः शिरः अवनमय्य शरणम् गताः हिन्दुवीराः
sp008-002300_Yugavatara_04	दास्येन एव तृप्तिम् प्राप्नुवती तेषाम् मनःस्थितिः इत्यादीनि बहूनि आसन् प्रश्नचिह्नानि
sp008-002301_Yugavatara_04	यदि कश्चित् आकस्मिकरूपेण स्वातन्त्र्य शब्दम् उच्चारयति तर्हि तस्य सहवर्तिनः एव तम् निन्दन्ति स्म
sp008-002302_Yugavatara_04	तादृशान् मारयितुम् अपि सिद्धाः भवन्ति स्म
sp008-002303_Yugavatara_04	एवम् स्थिते एतादृशान् दुर्घटान् दुस्साध्यान् प्रश्नान् सम्मुखीकृत्य स्वराज्यस्य नान्दी कथनम् किम् सामान्यम् कृत्यम्
sp008-002304_Yugavatara_04	किन्तु नान्द्याः मुहूर्तः सन्निहितः आसीत्
sp008-002305_Yugavatara_04	विघ्नभयेन मौनम् स्थित्यर्थम् न सः उचितः कालः
sp008-002306_Yugavatara_04	मीनमेषगणना आ शताधिकवर्षेभ्यः प्रवृत्ता एव प्रवृत्तिः
sp008-002307_Yugavatara_04	किन्तु इदानीम् शिवयुगम् आरब्धम् अस्ति
sp008-002308_Yugavatara_04	पराजयस्य निराशतायाः वा ध्वनिः एव तत्र न आसीत्
sp008-002309_Yugavatara_04	इतःपरम् तु साहसस्य विजयस्य च शुभारम्भः
sp008-002310_Yugavatara_04	शिवराजस्य नेतृत्त्वे असाध्यसाधिकाः नवयुगनिर्मात्र्यः च घटनाः प्रवर्तेरन्
sp008-002311_Yugavatara_04	तस्य शुभारम्भः तोरणदुर्गतः अभवत्
sp008-002312_Yugavatara_04	रक्षणदृष्ट्या बिजापुरेण उपेक्षितम् तोरणदुर्गम् शिवराजः स्वस्य किशोरसैन्येन सह षट्चत्वारिंशदुत्तरषोडशतमे वर्षे आक्रान्तवान्
sp008-002313_Yugavatara_04	एकस्यापि रक्तबिन्दोः पातनम् अकृत्वा दुर्गम् स्वाधीनम् कृत्वा स्वराज्यस्य तोरणबन्धनम् कृतवान् सः
sp008-002314_Yugavatara_04	तस्य राजमुद्रिकायाम् उल्लिखिता प्रतिपदः चन्द्रस्य लेखा तद्दिने उदिता
sp008-002315_Yugavatara_04	ऐदम्प्राथम्येन हर हर महादेव इति स्वराज्यस्य रणघोषः तोरणदुर्गस्य मुक्तगगने निनदितः
sp008-002316_Yugavatara_04	सः एव गर्जनस्वरः शिखरात् शिखरम् प्रति उत्प्लुत्य क्रमशः उत्तरदिशि गत्वा
sp008-002317_Yugavatara_04	केभ्यश्चित् दशकेभ्यः अनन्तरम् विन्ध्याद्रौ प्रतिध्वनितः भूत्वा देहल्याः सिंहासनस्य न्यञ्चनम् कृत्वा
sp008-002318_Yugavatara_04	सिन्धुयमुनादिषु तरङ्गान् उत्पादयन् अन्ते वायुव्यसीमायाम् स्थिताः पर्वतश्रेणीः अघट्टयत्
sp008-002319_Yugavatara_04	कीदृशः महान् मङ्गलघोषः सः
sp008-002320_Yugavatara_04	तदारभ्य तोरणदुर्गस्योपरि भगवद्ध्वजः डयनम् आरब्धवान्
sp008-002321_Yugavatara_04	दुर्गस्य समीकरणसमये धनपूर्णाः कुम्भाः निधिरूपेण प्राप्ताः
sp008-002322_Yugavatara_04	स्वराज्यदेवतायै महालक्ष्म्याः प्रथमम् उपायनम् एतत्
sp008-002323_Yugavatara_04	किन्तु निधेः दर्शनेन कस्यापि मावळी बालस्य मनसि तस्य स्वीकरणेच्छा न उत्पन्ना
sp008-002324_Yugavatara_04	तादृशी कल्पना अपि असहनीया आसीत् तेषाम् दृष्ट्या
sp008-002325_Yugavatara_04	तद्धनम् ईश्वरस्य
sp008-002326_Yugavatara_04	ईश्वरीयकार्यार्थमेव तस्य उपयोगः स्यात्
sp008-002327_Yugavatara_04	अस्मभ्यम् शुष्का रोटिका नदीजलम् वृक्षच्छाया शिवराजस्य सहवासः च पर्याप्तः इति तेषाम् चिन्तनम् आसीत्
sp008-002328_Yugavatara_04	तेषु दिनेषु दुर्गाणाम् अत्यन्तम् महत्त्वपूर्णम् स्थानम् आसीत्
sp008-002329_Yugavatara_04	दुर्गेषु एव राजधानी सैनिकाः आहारवस्तूनि राज्यकोषाश्च भवन्ति स्म
sp008-002330_Yugavatara_04	दुर्गस्य बलम् अवलम्ब्य परितः विद्यमानानाम् जनानाम् जीवनम् सुचारुरूपेण प्रचलति स्म
sp008-002331_Yugavatara_04	राज्यस्य नियन्त्रणम् दुर्गात् एव प्रचलति स्म
sp008-002332_Yugavatara_04	अतः तोरणदुर्गात् आरब्धायाम् स्वराज्यस्य विजयमालायाम् शिवराजः एकैकशः दुर्गाणि गुम्फन् आसीत्
sp008-002333_Yugavatara_05a	एवम् तोरणेन प्राप्तस्य नवसाहसस्य स्फुरणेन हस्तगतेषु दुर्गेषु एकम् दुर्गम् अग्रे स्वराज्यस्य राजधानी अभवत्
sp008-002334_Yugavatara_05a	तदेव रायगड इत्याख्यम् राजदुर्गम्
sp008-002335_Yugavatara_05a	शिवराजस्य विप्लवस्य वार्ता बिजापुरेण ज्ञाता
sp008-002336_Yugavatara_05a	तस्याः वार्तायाः प्रापणस्य श्रेयः अपि मराठजनानाम् एव
sp008-002337_Yugavatara_05a	आ सहस्रवर्षेभ्यः हिन्दुराष्ट्रम् पीडयन् स्थितः स्वातन्त्र्यस्य प्राणहरणम् कुर्वाणः
sp008-002338_Yugavatara_05a	सर्वेषाम् स्वातन्त्र्ययोधानाम् प्रयत्नान् धूलिसात् कुर्वाणः महाशापः सः
sp008-002339_Yugavatara_05a	सः शापः अत्रापि स्वस्य विषप्रभावम् प्रादर्शयत्
sp008-002340_Yugavatara_05a	क्रमशः मावळपरिसरस्थाः देशपाण्डेदेशमुखाः नूतनाय स्वराज्याय करस्य अर्पणम् आरब्धवन्तः
sp008-002341_Yugavatara_05a	एतादृश्यः वार्ताः बिजापुरस्य चक्रवर्तिनः कर्णपथम् आगच्छन्ति स्म
sp008-002342_Yugavatara_05a	यस्य मुखे श्मश्रूत्पत्तिः अपि न अभवत्
sp008-002343_Yugavatara_05a	तादृशस्य बालस्य विषये आतङ्कप्रकटनस्य मूर्खताम् कर्तुम् सः न इष्टवान्
sp008-002344_Yugavatara_05a	चटकस्योपरि ब्रह्मास्त्रप्रयोगः किमर्थम्
sp008-002345_Yugavatara_05a	अचिरात् एव तस्य मरणम् निश्चितम् इति तस्य चिन्तनम् आसीत्
sp008-002346_Yugavatara_05a	किन्तु पुनः पुनः मावळस्य अमीन् बिजापुरम् प्रति अभियाचनाम् कुर्वन् आसीत्
sp008-002347_Yugavatara_05a	तस्य उत्तररूपेण चक्रवर्ती सर्वेभ्यः देशपाण्डे देशमुखेभ्यः अधिसूचनाम् प्रेषितवान्
sp008-002348_Yugavatara_05a	शिवराजः विद्रोहम् आचरन् दुर्गाणि वशीकृतवान् इति वार्ता आगता अस्ति
sp008-002349_Yugavatara_05a	भवत्प्रदेशस्य केचन देशमुखाः करम् तस्मै अर्पयन्तः सन्ति इत्यपि श्रूयते
sp008-002350_Yugavatara_05a	इतःपरम् वा भवन्तः बिजापुरसिंहासनम् प्रति निष्ठाम् प्रदर्शयन्तु
sp008-002351_Yugavatara_05a	नो चेत् भवन्तम् राजास्थानम् प्रति आनाय्य शिरश्छेदनम् कारयिष्यते इति
sp008-002352_Yugavatara_05a	शिवराजस्य मित्रेषु दादाजिनरसप्रभुदेशपाण्डेनामकः कश्चित् आसीत्
sp008-002353_Yugavatara_05a	तस्य पित्रा अपि एषा सूचना प्राप्ता
sp008-002354_Yugavatara_05a	तत् पठित्वा वृद्धः सः चिन्तया अस्वस्थः अभवत्
sp008-002355_Yugavatara_05a	विद्रोही कीदृशीम् दुर्गतिम् प्राप्नुयात्
sp008-002356_Yugavatara_05a	तेन कीदृशम् दुर्मरणम् सम्मुखीकरणीयम् स्यात् इति सः सम्यक् जानाति स्म
sp008-002357_Yugavatara_05a	अतः सः ततः पलायनम् कृत्वा कुत्रचित् रहसि स्थितवान्
sp008-002358_Yugavatara_05a	तादृशी सूचना प्राप्ता इत्यतः पुत्रः किञ्चिदपि विचलितः न अभवत्
sp008-002359_Yugavatara_05a	सः प्रवृत्तम् सर्वम् संसूच्य शिवराजाय पत्रम् लिखितवान्
sp008-002360_Yugavatara_05a	तस्य उत्तरम् शिवराजः स्फूर्तिदायकपत्ररूपेण दादाजिकृते प्रेषितवान्
sp008-002361_Yugavatara_05a	किशोरस्य शिवराजस्य विचारशुद्धतायाः राजोचितगाम्भीर्यस्य च साक्ष्यरूपेण अस्ति तत् पत्रम्
sp008-002362_Yugavatara_05b	पत्रस्य सारः तु अयम् अस्माभिः विद्रोहः क्रियमाणः अस्ति इति विचारे सत्यांशः नास्ति
sp008-002363_Yugavatara_05b	रोहिरेश्वरस्य कृपया अद्यपर्यन्तम् अपि अस्माभिः यशः प्राप्तम् अस्ति
sp008-002364_Yugavatara_05b	इतः परम् अपि हिन्दुराज्यस्य मनोरथम् सः एव पूरयिष्यति
sp008-002365_Yugavatara_05b	रोहिरेश्वरस्य सम्मुखे वयम् प्रतिज्ञाबद्धाः स्मः
sp008-002366_Yugavatara_05b	एतस्य राज्यस्य निर्माणम् भवतु इति भगवान् अपि इच्छति
sp008-002367_Yugavatara_05b	पित्रे धैर्यवचनानि वदतु इति
sp008-002368_Yugavatara_05b	तत् पत्रम् पठित्वा नरसप्रभोः पिता अपि मनःस्थैर्यम् प्राप्तवान्
sp008-002369_Yugavatara_05b	षोडशे वयसि शिवराजेन भगवत्प्रेरणया आत्मविश्वासेन विजयविश्वासेन च पूर्णस्य तस्य पत्रस्य
sp008-002370_Yugavatara_05b	एकैका पङ्क्तिः अपि इतिहासे अजरामरतया स्थास्यति इत्यत्र नास्ति सन्देहः
sp008-002371_Yugavatara_05b	तेषु एव दिनेषु परमवृद्धः दादाजिकोण्डदेवः अस्वस्थः सन् शय्याम् आश्रितवान्
sp008-002372_Yugavatara_05b	तस्य अन्तिमाः क्षणाः सन्निहिताः आसन्
sp008-002373_Yugavatara_05b	सः किमपि वक्तुकामः मुखम् उद्घाटितवान्
sp008-002374_Yugavatara_05b	किन्तु शब्दाः न निर्गताः
sp008-002375_Yugavatara_05b	शिवराजः तस्य समीपम् गत्वा स्वकर्णम् तस्य मुखस्य समीपम् नीत्वा श्रुतवान्
sp008-002376_Yugavatara_05b	तस्य भीष्म पितामहस्य अन्तिमः उद्गारः आसीत् रक्षतु रक्षतु इति
sp008-002377_Yugavatara_05b	स्वराज्यस्य विषये प्रयुक्ताः शब्दाः ते
sp008-002378_Yugavatara_05b	शिष्याय गुरोः अन्तिमसन्देशः आसीत् सः
sp008-002379_Yugavatara_05b	शिवराजस्य नेत्रयोः आश्वासनस्य छायाम् दृष्ट्वा सः अन्तिमश्वासम् स्वीकृतवान्
sp008-002380_Yugavatara_05b	भगवतः सुन्दरम् विग्रहम् निर्माय तस्मै विग्रहाय भक्तिम् समर्प्य
sp008-002381_Yugavatara_05b	जीवनस्य सार्थक्यम् अनुभवन् शिल्पी इव स्थितस्य दादाजिकोण्डदेवस्य जीवनम् धन्यम् अभवत्
sp008-002382_Yugavatara_05b	गमनात् पूर्वम् स्वस्य अन्तिमोपायनरूपेण स्वपुत्रम् स्वराज्यसेवायै शिवराजाय समर्पितवान् आसीत् सः
sp008-002383_Yugavatara_05b	बिजापुरस्य आदेशपत्रस्य उत्तररूपेण इव दुर्गमम्
sp008-002384_Yugavatara_05b	कोण्डाण दुर्गम् बिजापुरस्य हस्तात् च्युतम् सत् शिवराजस्य हस्तगतम् अभवत्
sp008-002385_Yugavatara_05b	बापूजिनामकः शिवराजस्य पदसेवकः एकस्मिन् एव दिने रक्तपातम् विना एव तत् दुर्गम् जितवान्
sp008-002386_Yugavatara_05b	कथम्
sp008-002387_Yugavatara_05b	स्वस्य मधुरैः वचनैः दुर्गप्रमुखस्य सम्मोहनम् कृत्वा
sp008-002388_Yugavatara_05b	बिजापुरस्य चक्रवर्तिनः मुखे इदानीम् चिन्तारेखा दृश्यते स्म
sp008-002389_Yugavatara_05b	एतदृश्यः वार्ताः पङ्क्तिशः तस्य कर्णपथम् आगच्छन्ति स्म
sp008-002390_Yugavatara_05b	ह्यः शिरवळदुर्गम् हस्तच्युतम् जातम्
sp008-002391_Yugavatara_05b	अद्य सुभानमङ्गलदुर्गम् शिवराजाधीनम् जातम् इत्यादयः वार्ताप्रवाहाः एव आगताः
sp008-002392_Yugavatara_05b	श्वः कस्य दुर्गस्य वशीकरणम् भवेत् इति प्रश्नः भवति स्म
sp008-002393_Yugavatara_05b	किन्तु चक्रवर्ती कमपि निर्णयम् न कृतवान्
sp008-002394_Yugavatara_05b	सः चिन्तयन् एव आसीत्
sp008-002395_Yugavatara_05b	तस्य चिन्तनस्य कारणम् किम्
sp008-002396_Yugavatara_05b	चिन्तनम् परित्यज्य सैन्यम् प्रेषयित्वा शिवराजस्य विद्रोहस्य दमनम् कर्तुम् शक्यम् आसीत् खलु
sp008-002397_Yugavatara_05b	घण्टाभ्यन्तरे तत् साधयितुम् सः अशक्ष्यत्
sp008-002398_Yugavatara_05b	किन्तु किमर्थम् सः तथा न कृतवान्
sp008-002399_Yugavatara_05b	तस्य चिन्तायाः कारणम् किम्
sp008-002400_Yugavatara_05b	तस्य चिन्तयाः कारणम् अत्यन्तम् प्रबलम् आसीत्
sp008-002401_Yugavatara_05b	तत् कारणम् आसीत् शहाजिः
sp008-002402_Yugavatara_06a	बेङ्गलूरुनगरे शहाजेः समीपे सुसज्जा चतुर्विंशति सहस्र सङ्ख्यामिता सेना आसीत्
sp008-002403_Yugavatara_06a	अत्र पुत्रस्य विरुद्धम् कार्याचरणम् कृतम् चेत् तत्र पिता कर्णाटके राजविरोधम् उद्घोषयेत्
sp008-002404_Yugavatara_06a	तत् यथा न स्यात् तथा योग्या व्यवस्था करणीया आसीत् तेन
sp008-002405_Yugavatara_06a	अतः सः चिन्तयन् आसीत्
sp008-002406_Yugavatara_06a	तदा एव कर्णाटके प्रवासम् कुर्वाणः अफजलखानः चक्रवर्तिने एकम् पत्रम् प्रेषितवान्
sp008-002407_Yugavatara_06a	शहाजिः इतरैः हिन्दुराजैः सह स्वतन्त्रहिन्दुराज्यस्य स्थापनम् चिन्तयन् अस्ति इति
sp008-002408_Yugavatara_06a	तत् सत्यम् अपि आसीत्
sp008-002409_Yugavatara_06a	न केवलम् तावत् विजयनगरस्य अन्तिमस्य राज्ञः श्रीरङ्गरायस्य साहाय्यम् गुप्तरूपेण करोति स्म अपि सः
sp008-002410_Yugavatara_06a	तत् श्रुत्वा चक्रवर्तिनः आतङ्कः इतोऽपि प्रवृद्धः
sp008-002411_Yugavatara_06a	विलम्बकरणेन कालहानिः निश्चिता इति सः अवगतवान्
sp008-002412_Yugavatara_06a	अतः सः कुतन्त्रमेकम् रचितवान्
sp008-002413_Yugavatara_06a	नासिकाग्रहणेन मुखम् उद्घाटितम् भवति खलु
sp008-002414_Yugavatara_06a	पितरम् गृहीत्वा आनीय प्राणभयम् दर्शयामः चेत् शिवराजः स्वयम् आगत्य शरणम् गतः भवेत् इति तस्य चिन्तनम्
sp008-002415_Yugavatara_06a	तदर्थम् चक्रवर्ती प्रधानाय मुस्ताफखानाय बाजीघोर्पडेमहोदयाय च
sp008-002416_Yugavatara_06a	गुप्तसूचनाम् सम्प्रेष्य महता सैन्येन सह कर्णाटकम् प्रति प्रेषितवान्
sp008-002417_Yugavatara_06a	जिञ्जीदुर्गम् आक्रान्तुम् गच्छावः इति तौ सर्वत्र वार्ताम् प्रसारितवन्तौ
sp008-002418_Yugavatara_06a	मार्गे तौ शहाजेः शिबिरस्य समीपे विश्रान्त्यर्थम् स्थितवन्तौ
sp008-002419_Yugavatara_06a	साम्राज्यस्य प्रधानः मुस्ताफखानः एव आगतः इत्यतः शहाजिः तस्य स्वागतार्थम् गतवान्
sp008-002420_Yugavatara_06a	खानः कृत्रिमम् प्रेम प्रदर्शयन् तस्मिन् विश्वासम् उत्पाद्य
sp008-002421_Yugavatara_06a	यदा अवसरः प्राप्तः तदा तस्य उपरि आक्रमणम् कृतवान्
sp008-002422_Yugavatara_06a	बाजी मुस्ताफखानः च शहाजिम् बद्ध्वा बिजापुरम् प्रति आनीतवन्तौ
sp008-002423_Yugavatara_06a	तत्र अफजलखानः गजस्य पृष्ठतः शृङ्खलाभिः शहाजिम् बद्ध्वा
sp008-002424_Yugavatara_06a	बिजापुरस्य मार्गे शोभायात्राम् कारयित्वा कारागृहे स्थापितवान्
sp008-002425_Yugavatara_06a	राजदुर्गे नूतनस्य स्वराज्यस्य जन्मनः आनन्दोत्सवे शिवराजादयः मग्नाः आसन्
sp008-002426_Yugavatara_06a	तदा एषा वार्ता आगता
sp008-002427_Yugavatara_06a	ताम् श्रुत्वा जीजाबायी शिवराजः इतरे मराठवीराः च स्तब्धाः अभवन्
sp008-002428_Yugavatara_06a	ततःपूर्वम् ये बिजापुरस्य कारागृहे आसन् तैः अनुभूताम् दुर्गतिम् स्मृत्वा जीजाबायी विषण्णा अभवत्
sp008-002429_Yugavatara_06a	विधेः क्रूरहस्तः तस्याः मङ्गलसूत्रम् स्पृशन् आसीत्
sp008-002430_Yugavatara_06a	न केवलम् तावत् राजदुर्गम् प्रति अनिष्टकारिवार्तानाम् परम्पराणाम् एव आगमनम् आरब्धम्
sp008-002431_Yugavatara_06a	शिवराजस्य अग्रजः सम्भाजिः बेङ्गलूरुनगरे आसीत्
sp008-002432_Yugavatara_06a	तस्य उपरि आक्रमणम् कर्तुम् बिजापुरतः फर्रादखानः ससैन्यम् प्रस्थितवान् आसीत्
sp008-002433_Yugavatara_06a	अपरत्र शिवराजस्य बन्धनार्थम् फत्तेखानः महता सैन्येन सह आगच्छन् आसीत्
sp008-002434_Yugavatara_06a	युगपत् एव भोसलेकुलस्य मूलोत्पाटनाय आश्रिता अपूर्वा योजना
sp008-002435_Yugavatara_06a	अहो घोरा विपत् सन्निहिता
sp008-002436_Yugavatara_06a	स्वराज्यशिशुम् कवलीकर्तुम् विपन्नामकः वेतालः मुखम् उद्घाट्य स्थितवान् आसीत्
sp008-002437_Yugavatara_06a	पिता आवश्यकः उत स्वराज्यम् इत्येषः घोरः प्रश्नः आसीत् शिवराजस्य सम्मुखे
sp008-002438_Yugavatara_06a	राजदुर्गे स्थिताः सर्वे किञ्चित्कालम् दिङ्मूढाः अभवन्
sp008-002439_Yugavatara_06a	तावता फत्तेखानः समीपम् आगच्छन् अस्ति इति वार्ता आगता
sp008-002440_Yugavatara_06a	चिन्तनार्थम् समयः एव न आसीत्
sp008-002441_Yugavatara_06a	शिवराजः निर्णयम् कृतवान् शरणागतिः तु नैव शक्या
sp008-002442_Yugavatara_06a	युद्धद्वारा एव निर्णयः भवतु इति
sp008-002443_Yugavatara_06a	ततः सः युद्धसन्नाहम् आरब्धवान्
sp008-002444_Yugavatara_06a	किन्तु तस्य समीपे विद्यमानम् सैन्यम् वा कियत्
sp008-002445_Yugavatara_06a	सहस्रजनात्मकम् स्यात्
sp008-002446_Yugavatara_06a	कदाचित् द्विशतेन अधिकम् स्यादपि
sp008-002447_Yugavatara_06a	शस्त्राणाम् दुर्भिक्षम् तु कथनयोग्यम् नैव
sp008-002448_Yugavatara_06a	पुरन्दरदुर्गे स्थित्वा फत्तेखानस्य सम्मुखीकरणम् इति शिवराजः निश्चितवान्
sp008-002449_Yugavatara_06a	निश्चयस्तु कृतः
sp008-002450_Yugavatara_06a	किन्तु तत् दुर्गम् कस्य अधीनम् आसीत्
sp008-002451_Yugavatara_06a	किम् शिवराजस्य अधीनम् नैव
sp008-002452_Yugavatara_06a	बिजापुरस्य चक्रवर्तिनः अधीनम्
sp008-002453_Yugavatara_06b	शिवराजस्य कार्यशैली एव विशिष्टा
sp008-002454_Yugavatara_06b	पुरन्दरदुर्गस्य वृद्धः पालकः महदाजिनीलकण्ठरावः सरनायकः शहाजेः मित्रम्
sp008-002455_Yugavatara_06b	मित्रस्य पुत्रस्य अप्रतिमेन साहसेन प्रभावितः सः प्रशंसाम् अपि कृतवान् आसीत्
sp008-002456_Yugavatara_06b	तस्य वृद्धस्य अभिमानः एव शिवराजस्य मूलधनम्
sp008-002457_Yugavatara_06b	स्वस्य लघुना सैन्येन सह शिवराजः दुर्गस्य मूलम् गतवान्
sp008-002458_Yugavatara_06b	पितृव्य आपत्स्थितौ स्मः
sp008-002459_Yugavatara_06b	दुर्गे आश्रयम् दत्त्वा रक्षतु इति सः प्रार्थितवान्
sp008-002460_Yugavatara_06b	तथास्तु इति उक्तवान् महदाजिः
sp008-002461_Yugavatara_06b	समग्रम् आयुः बिजापुरस्य सेवया एव यापितवतः तस्य वृद्धस्य अपि शिरः भ्रान्तम् आसीत्
sp008-002462_Yugavatara_06b	महदाजिः स्वस्य हृदयम् उद्घाटयन् दुर्गस्य द्वारम् अपि उद्घाटितवान्
sp008-002463_Yugavatara_06b	सज्जः भूत्वा बहिः स्थितः शिवराजः ससैन्यम् अन्तः प्रविश्य सन्नाहम् आरब्धवान्
sp008-002464_Yugavatara_06b	शिवराजस्य तन्मित्राणाम् च शौर्यस्य युद्धकौशलस्य च प्रथमा अग्निपरीक्षा सा
sp008-002465_Yugavatara_06b	शिवराजः सहचारिणः उद्दिश्य स्फूर्तिदायकम् आवेशपूर्णम् च भाषणम् कृतवान्
sp008-002466_Yugavatara_06b	तेषाम् हृदये विद्यमानायाम् निष्ठाज्वालायाम् तैलम् अर्पितवान्
sp008-002467_Yugavatara_06b	सर्वेषाम् रक्ते रणोत्साहः उद्गच्छति स्म
sp008-002468_Yugavatara_06b	शिवराजः सर्वेभ्यः कार्यम् वितीर्णवान्
sp008-002469_Yugavatara_06b	तस्याम् समरपरीक्षायाम् सर्वेऽपि अद्वितीयरूपेण उत्तीर्णाः
sp008-002470_Yugavatara_06b	शिरवळस्य युद्धे पुरन्दरयुद्धे चापि बिजापुरसैन्यम् उद्ध्वस्तम् अभवत्
sp008-002471_Yugavatara_06b	फत्तेखानः पराजितः भूत्वा पलायनम् कृतवान्
sp008-002472_Yugavatara_06b	मुसेखाननामकम् भीमपराक्रमम् नायकम् स्वराज्यस्य किशोराः खण्डशः कर्तितवन्तः
sp008-002473_Yugavatara_06b	एतत् सर्वम् अष्टचत्वारिंशदुत्तरषोडशतमे वर्षे आगस्ट्मासे प्रवृत्तम्
sp008-002474_Yugavatara_06b	तदा शिवराजः आसीत् अष्टादशवर्षीयः
sp008-002475_Yugavatara_06b	अस्मिन् युद्धे शिवराजेन एकः आघातः सम्मुखीकरणीयः अभवत्
sp008-002476_Yugavatara_06b	तस्य दक्षिणहस्तत्वेन ख्यातः बाजिपासलकरः रणदेव्यै प्रथमाहुतित्वेन अर्पितः अभवत् अस्मिन् युद्धे
sp008-002477_Yugavatara_06b	सह्याद्रिपर्वतश्रेण्या प्रीत्या विकासितेषु हृदयकमलेषु अन्यतमम् एतत् कमलम् स्वराज्यदेवतायाः पदतले अर्पितम् अभवत्
sp008-002478_Yugavatara_06b	फत्तेखानस्य पराजयस्य समनन्तरमेव बेङ्गलूरुतः अपि आनन्दस्य वार्ता आगता
sp008-002479_Yugavatara_06b	अग्रजः सम्भाजिः अपि फर्रादखानस्य सैन्यम् धूलिसात् कृतवान् इति
sp008-002480_Yugavatara_06b	इतःपरम् शहाजिराजस्य विमोचनमात्रम् अवशिष्टम् आसीत्
sp008-002481_Yugavatara_06b	पुत्रयोः विषये स्थितः प्रतीकारभावः पितरि भवति चेत्
sp008-002482_Yugavatara_06b	शिवराजः चिन्तामग्नः अभवत्
sp008-002483_Yugavatara_06b	तन्मध्ये तस्य बुद्धिबलम् अपि कार्यम् अकरोत्
sp008-002484_Yugavatara_06b	अनुक्षणम् सः देहलीस्थाय मोगलचक्रवर्तिने शहाजहानाय एकम् पत्रम् लिखितवान्
sp008-002485_Yugavatara_06b	मम तीर्थरूपी पिता अहम् च भवतः सिंहासनस्य सेवाम् कर्तुम् उत्सुकौ स्वः
sp008-002486_Yugavatara_06b	भवतः अनुज्ञाम् प्रतीक्षमाणः अस्मि अहम्
sp008-002487_Yugavatara_06b	किन्तु बिजापुरस्य राजा कापट्येन मम पितरम् कारागृहे स्थापितवान् अस्ति
sp008-002488_Yugavatara_06b	तस्य विमोचनानन्तरम् आवाम् भवतः सेवायै उपस्थितौ भविष्यावः इति आसीत् तस्य पत्रस्य आशयः
sp008-002489_Yugavatara_06b	तदा शिवराजः विंशतिवर्षीयः अपि नासीत्
sp008-002490_Yugavatara_06b	तस्य राजनीतिकुशलता तावत् अनुपमा एव
sp008-002491_Yugavatara_06b	अफजलखानः शहाजिराजम् गजस्य पृष्ठतः बद्ध्वा बिजापुरस्य मार्गेषु शोभायात्राम् कारयित्वा
sp008-002492_Yugavatara_06b	कारागृहे स्थापितवान् आसीत् खलु
sp008-002493_Yugavatara_06b	इतःपरम् अहम् न जीवामि इति शहाजिराजः निश्चितवान् आसीत्
sp008-002494_Yugavatara_06b	तावति काले देहलीस्थाय चक्रवर्तिने शिवराजः गुप्तरूपेण पत्रम् लिखितवान् अस्ति
sp008-002495_Yugavatara_06b	इति वार्ता कथञ्चित् बिजापुरशासकस्य कर्णपथम् आगता
sp008-002496_Yugavatara_06b	बिजापुरस्य अहङ्कारम् दमयितुम् महाशूरौ शहाजिशिवराजौ शहाजहानेन यदि लभ्येयाताम्
sp008-002497_Yugavatara_06b	तर्हि इतोऽप्यधिका आनन्द दायिनी वार्ता का अन्या स्यात् तस्य
sp008-002498_Yugavatara_06b	शहाजिम् उद्दिश्य प्रयुक्तः यमपाशः इदानीम् बिजापुरशासकस्य कण्ठे आगत्य पतितः आसीत
