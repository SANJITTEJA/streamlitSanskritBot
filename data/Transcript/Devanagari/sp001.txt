sp001-000001_RV_01_1-17	मातापितृभ्याम् जगतो नमो वामार्धजानये
sp001-000002_RV_01_1-17	सद्यो दक्षिणदृक्पातसङ्कुचद्वामदृष्टये
sp001-000003_RV_01_1-17	अन्तरायतिमिरोपशान्तये शान्तपावनमचिन्त्यवैभवम्
sp001-000004_RV_01_1-17	तम् नरम् वपुषि कुञ्जरम् मुखे मन्महे किमपि तुन्दिलम् महः
sp001-000005_RV_01_1-17	शरणम् करवाणि शर्मदम् ते चरणम् वाणि चराचरोपजीव्यम्
sp001-000006_RV_01_1-17	करुणामसृणैः कटाक्षपातैः कुरु मामम्ब कृतार्थसार्थवाहम्
sp001-000007_RV_01_1-17	वागिति
sp001-000008_RV_01_1-17	वागर्थाविव इत्येकम् पदम्
sp001-000009_RV_01_1-17	इवेन सह नित्यसमासो विभक्त्यलोपश्च
sp001-000010_RV_01_1-17	पूर्वपदप्रकृतिस्वरत्वम् चेति वक्तव्यम्
sp001-000011_RV_01_1-17	एवम् अन्यत्रापि द्रष्टव्यम्
sp001-000012_RV_01_1-17	वागर्थाविव शब्दार्थाविव सम्पृक्तौ
sp001-000013_RV_01_1-17	नित्यसम्बद्धावित्यर्थः
sp001-000014_RV_01_1-17	नित्यसम्बद्धयोः उपमानत्वेन उपादानात्
sp001-000015_RV_01_1-17	नित्यः शब्दार्थसम्बन्धः इति मीमांसकाः
sp001-000016_RV_01_1-17	जगतो लोकस्य पितरौ
sp001-000017_RV_01_1-17	माता च पिता च पितरौ पिता मात्रा इति द्वन्द्वैकशेषः
sp001-000018_RV_01_1-17	मातापितरौ पितरौ मातरपितरौ प्रसू जनयितारौ इत्यमरः
sp001-000019_RV_01_1-17	एतेन शर्वशिवयोः सर्वजगञ्जनकतया वैशिष्ट्यम् इष्टार्थप्रदानशक्तिः परमकारुणिकत्वम् च सूच्यते
sp001-000020_RV_01_1-17	पर्वतस्य अपत्यम् स्त्री पार्वती
sp001-000021_RV_01_1-17	तस्यापत्यम् इत्यण् टिड्ढाणञ्द्वयसच्दघ्नञ् इत्यादिना ङीप्
sp001-000022_RV_01_1-17	पार्वती च परमेश्वरश्च पार्वतीपरमेश्वरौ
sp001-000023_RV_01_1-17	परमशब्दः सर्वोत्तमत्व द्योतनार्थः
sp001-000024_RV_01_1-17	मातुः अभ्यर्हितत्वात् अल्पाक्षरत्वाच्च पार्वतीशब्दस्य पूर्वनिपातः
sp001-000025_RV_01_1-17	वागर्थप्रतिपत्तये शब्दार्थयोः सम्यग्ज्ञानार्थम् वन्दे अभिवादये
sp001-000026_RV_01_1-17	अत्र उपमालङ्कारः स्फुट एव
sp001-000027_RV_01_1-17	तथोक्तम् स्वतःसिद्धेन भिन्नेन सम्पन्नेन च धर्मतः
sp001-000028_RV_01_1-17	साम्यमन्येन वर्ण्यस्य वाच्यम् चेद् एकगोपमा
sp001-000029_RV_01_1-17	इति प्रायिकश्चोपमालङ्कारः कालिदासोक्तकाव्यादौ
sp001-000030_RV_01_1-17	भूदेवताकस्य सर्वगुरोः मगणस्य प्रयोगात् शुभलाभः सूच्यते
sp001-000031_RV_01_1-17	तदुक्तम् शुभदो मो भूमिमयः इति
sp001-000032_RV_01_1-17	वकारस्य अमृतबीजत्वात् प्रचयगमनादिसिद्धिः
sp001-000033_RV_01_1-17	सम्प्रति कविः स्वाहङ्कारम् परिहरति क्व सूर्य इत्यादिश्लोकद्वयेन
sp001-000034_RV_01_1-17	क्वेति प्रभवति अस्मादिति प्रभवः कारणम्
sp001-000035_RV_01_1-17	ऋदोरप्
sp001-000036_RV_01_1-17	अकर्तरि च कारके सज्ञायाम् इति साधुः
sp001-000037_RV_01_1-17	सूर्यः प्रभवः यस्य सः सूर्यप्रभवो वंशः क्व
sp001-000038_RV_01_1-17	अल्पो विषयः ज्ञेयः अर्थः यस्याः सा मे मतिः प्रज्ञा च क्व
sp001-000039_RV_01_1-17	द्वौ क्वशब्दौ महदन्तरम् सूचयतः
sp001-000040_RV_01_1-17	सूर्यवंशम् आकलयितुम् न शक्नोमि इत्यर्थः
sp001-000041_RV_01_1-17	तथा च तद्विषयप्रबन्धनिरूपणम् तु दूरापास्तम् इति भावः
sp001-000042_RV_01_1-17	तथाहि
sp001-000043_RV_01_1-17	दुस्तरम् तरितुम् अशक्यम्
sp001-000044_RV_01_1-17	ईषद्दुःसुषु इत्यादिना खल्प्रत्ययः
sp001-000045_RV_01_1-17	सागरम् मोहात् अज्ञानात् उडुपेन प्लवेन
sp001-000046_RV_01_1-17	उडुपम् तु प्लवः कोलः इत्यमरः
sp001-000047_RV_01_1-17	अथवा चर्मा वनद्धेन यानपात्रेण
sp001-000048_RV_01_1-17	चर्मावनद्धमुडुपम् प्लवः काष्ठम् करण्डवत् इति सञ्जनः
sp001-000049_RV_01_1-17	तितीर्षुः तरीतुम् इच्छुः अस्मि भवामि
sp001-000050_RV_01_1-17	तरतेः सन्नन्तात् उप्रत्ययः
sp001-000051_RV_01_1-17	अल्पसाधनैः अधिकारम्भो न सुकर इति भावः
sp001-000052_RV_01_1-17	इदम् च वंशोत्कर्षकथनम् सप्रबन्धमहत्त्वार्थमेव
sp001-000053_RV_01_1-17	तदुक्तम् प्रतिपाद्यमहिम्ना च प्रबन्धो हि महत्तरः इति
sp001-000054_RV_01_1-17	मन्द इति
sp001-000055_RV_01_1-17	किम् च मन्दो मूढः
sp001-000056_RV_01_1-17	मुढाल्पापटुनिर्भाग्या मन्दाः स्युः इत्यमरः
sp001-000057_RV_01_1-17	तथापि कवियशःप्रार्थी
sp001-000058_RV_01_1-17	कवीनाम् यशः काव्यनिर्माणेन जातम् तत्प्रार्थनाशीलोऽहम् प्रांशुना उन्नतपुरुषेण लभ्ये प्राप्ये फले फलविषये लोभात् उद्बाहुः
sp001-000059_RV_01_1-17	फलग्रहणाय उच्छ्रितहस्तः वामनः खर्वः इव
sp001-000060_RV_01_1-17	खर्वो ह्रस्वश्च वामनः इत्यमरः
sp001-000061_RV_01_1-17	उपहास्यताम् उपहासविषयताम्
sp001-000062_RV_01_1-17	ऋहलोर्ण्यत् इति ण्यत्प्रत्ययः
sp001-000063_RV_01_1-17	गमिष्यामि प्राप्स्यामि
sp001-000064_RV_01_1-17	मन्दश्चेत्तर्हि त्यज्यताम् अयम् उद्योग इत्यत आह
sp001-000065_RV_01_1-17	अथवेति
sp001-000066_RV_01_1-17	अथवा पक्षान्तरे
sp001-000067_RV_01_1-17	पूर्वैः सूरिभिः कविभिः वाल्मीक्यादिभिः कृतवाग्द्वारे
sp001-000068_RV_01_1-17	कृतम् रामायणादिप्रबन्धरूपा या वाक् सैव द्वारम् प्रवेशः यस्य तस्मिन्
sp001-000069_RV_01_1-17	अस्मिन् सूर्यप्रभवे वंशे कुले
sp001-000070_RV_01_1-17	जन्मन एकलक्षणः सन्तानो वंशः
sp001-000071_RV_01_1-17	वज्रेण मणिवेधकसूचीविशेषेण
sp001-000072_RV_01_1-17	वज्रम् त्वस्त्री कुलिशशस्त्रयोः
sp001-000073_RV_01_1-17	मणिवेधे रत्नभेदे इति केशवः
sp001-000074_RV_01_1-17	समुत्कीर्णे विद्धे मणौ रत्ने सूत्रस्येव मे मम गतिः सञ्चारः अस्ति
sp001-000075_RV_01_1-17	वर्णनीये रघुवंशे मम वाक्प्रसरः अस्तीत्यर्थः
sp001-000076_RV_01_1-17	एवम् रघुवंशे लब्धप्रवेशः तद्वर्णनाम् प्रतिजानानः सोऽहम् इत्यादिभिः पञ्चमिः श्लोकैः कुलकेन आह
sp001-000077_RV_01_1-17	स इति
sp001-000078_RV_01_1-17	सोऽहम्
sp001-000079_RV_01_1-17	रघुणाम् अन्वयम् वक्ष्ये इत्युत्तरेण सम्बन्धः
sp001-000080_RV_01_1-17	किंविधानाम् रघुणाम् इत्यत्र उत्तराणि विशेषणानि योज्यानि
sp001-000081_RV_01_1-17	आ जन्मनः
sp001-000082_RV_01_1-17	जन्मारभ्य इत्यर्थः
sp001-000083_RV_01_1-17	आङ् मर्यादाभिविध्योः इत्यव्ययीभावः
sp001-000084_RV_01_1-17	शुद्धानाम्
sp001-000085_RV_01_1-17	सुप्सुपेति समासः
sp001-000086_RV_01_1-17	एवम् उत्तरत्रापि द्रष्टव्यम्
sp001-000087_RV_01_1-17	आजन्मशुद्धानाम्
sp001-000088_RV_01_1-17	निषेकादिसर्वसंस्कारसम्पन्नानाम् इत्यर्थः
sp001-000089_RV_01_1-17	आफलोदयम् आफलसिद्धेः कर्म येषाम् ते तथोक्ताः तेषाम्
sp001-000090_RV_01_1-17	प्रारब्धान्तगामिनाम् इत्यर्थः
sp001-000091_RV_01_1-17	आसमुद्रम् क्षितेः ईशानाम्
sp001-000092_RV_01_1-17	सार्वभौमाणामित्यर्थः
sp001-000093_RV_01_1-17	आनाकम् रथवर्त्म येषाम् तेषाम्
sp001-000094_RV_01_1-17	इन्द्रसहचारिणाम् इत्यर्थः
sp001-000095_RV_01_1-17	अत्र सर्वत्र आङ्गो अभिविध्यर्थत्वम् द्रष्टव्यम्
sp001-000096_RV_01_1-17	अन्यथा मर्यादार्थत्वे जन्मादिषु शुद्ध्यभावप्रसङ्गात्
sp001-000097_RV_01_1-17	यथेति
sp001-000098_RV_01_1-17	विधिम् अनतिक्रम्य यथाविधि
sp001-000099_RV_01_1-17	यथासादृश्ये इत्यव्ययीभावः
sp001-000100_RV_01_1-17	तथा हुतशब्देन सुप्सुपेति समासः
sp001-000101_RV_01_1-17	एवम् यथाकामार्चित इत्यादीनाम् अपि द्रष्टव्यम्
sp001-000102_RV_01_1-17	यथाविधि हुता अग्नयः यैस्तेषाम्
sp001-000103_RV_01_1-17	यथाकामम् अभिलाषमनतिक्रम्य अर्चितार्थिनाम्
sp001-000104_RV_01_1-17	यथापराधम् अपराधम् अनतिक्रम्य दण्डो येषाम् तेषाम्
sp001-000105_RV_01_1-17	यथाकालम् कालम् अनतिक्रम्य प्रबोधिनाम् प्रबोधनशीलानाम्
sp001-000106_RV_01_1-17	चतुर्भिः विशेषणैः देवता यजनार्थिसत्कारदण्डधरत्वप्रजापालनसमय जागरूकत्वादीनि विवक्षितानि
sp001-000107_RV_01_1-17	त्यागायेति
sp001-000108_RV_01_1-17	त्यागाय सत्पात्रे विनियोगः त्यागः तस्मै
sp001-000109_RV_01_1-17	त्यागो विहापितम् दानम् इत्यमरः
sp001-000110_RV_01_1-17	सम्भृतार्थानाम् सञ्चितधनानाम्
sp001-000111_RV_01_1-17	न तु दुर्व्यापाराय
sp001-000112_RV_01_1-17	सत्याय मितभाषिणाम् मितभाषणशीलानाम्
sp001-000113_RV_01_1-17	न तु पराभवाय
sp001-000114_RV_01_1-17	यशसे कीर्तये
sp001-000115_RV_01_1-17	यशः कीर्तिः समज्ञा च इत्यमरः
sp001-000116_RV_01_1-17	विजिगीषूणाम् विजेतुम् इच्छूनाम्
sp001-000117_RV_01_1-17	न त्वर्थसङ्ग्रहाय
sp001-000118_RV_01_1-17	प्रजायै सन्तानाय गृहमेधिनाम्
sp001-000119_RV_01_1-17	दारपरिग्रहाणाम्
sp001-000120_RV_01_1-17	न तु कामोपभोगाय
sp001-000121_RV_01_1-17	अत्र त्यागाय इत्यादिषु चतुर्थीतदर्थ इत्यादिना
sp001-000122_RV_01_1-17	तादर्थ्ये चतुर्थीसमासविधानाज्ज्ञापकात् चतुर्थी
sp001-000123_RV_01_1-17	गृहैः दारैः मेधन्ते सङ्गच्छन्त इति गृहमेधिनः
sp001-000124_RV_01_1-17	दारेष्वपिगृहाः पुंसी इत्यमरः
sp001-000125_RV_01_1-17	जाया च गृहिणी गृहम् इति हलायुधः
sp001-000126_RV_01_1-17	मेधृ सङ्गमे इति धातोः णिनिः
sp001-000127_RV_01_1-17	एभिः विशेषणैः परोपकारित्वम् सत्यवचनत्वम् यशःपरत्वम् पितृणाम् शुद्धत्वम् च विवक्षितानि
sp001-000128_RV_01_1-17	शैशव इति
sp001-000129_RV_01_1-17	शिशोर्भावः शैशवम् बाल्यम्
sp001-000130_RV_01_1-17	प्राणभृञ्जातिवयोवजनोद्गात्र इत्य ञ्प्रत्ययः
sp001-000131_RV_01_1-17	शिशुत्वम् शैशवम् बाल्यम् इत्यमरः
sp001-000132_RV_01_1-17	तस्मिन्वयसि अयभ्यस्तविद्यानाम्
sp001-000133_RV_01_1-17	एतेन ब्रह्मचर्याश्रमः विवक्षितः
sp001-000134_RV_01_1-17	यूनो भावः यौवनम् तारुण्यम्
sp001-000135_RV_01_1-17	युवादित्वात् अण्प्रत्ययः
sp001-000136_RV_01_1-17	तारुण्यम् यौवनम् समे इत्यमरः
sp001-000137_RV_01_1-17	तस्मिन्वयसि विषयैषिणाम् भोगाभिलाषिणाम्
sp001-000138_RV_01_1-17	एतेन गृहस्थाश्रमो विवक्षितः
sp001-000139_RV_01_1-17	वृद्धस्य भावो वार्द्धकम् वृद्धत्वम्
sp001-000140_RV_01_1-17	द्वन्द्वमनोज्ञादिभ्यश्च इति उञ्प्रत्ययः
sp001-000141_RV_01_1-17	वार्द्धकम् वृद्धसङ्घाते वृद्धत्वे वृद्धकर्मणि इति विश्वः
sp001-000142_RV_01_1-17	सङ्घातार्थे च वृद्धाच्च इति वक्तव्यात् सामूहिको उञ्
sp001-000143_RV_01_1-17	तस्मिन् वार्धके वयसि मुनीनाम् वृत्तिरिव वृत्तिः येषाम् तेषाम्
sp001-000144_RV_01_1-17	एतेन वानप्रस्थाश्रमो विवक्षितः
sp001-000145_RV_01_1-17	अन्ते शरीरत्यागकाले योगेन परमात्मध्यानेन
sp001-000146_RV_01_1-17	योगः सन्नहनोपायध्यानसङ्गतियुक्तिषु इत्यमरः
sp001-000147_RV_01_1-17	तनुम् देहम् त्यजन्तीति तनुत्यजाम् देहत्यागिनाम्
sp001-000148_RV_01_1-17	कायो देहः क्लीवपुंसोः स्त्रियाम् मूर्तिस्तनुस्तनूः इत्यमरः
sp001-000149_RV_01_1-17	अन्येभ्योऽपि दृश्यते इति क्विप्
sp001-000150_RV_01_1-17	एतेन भिक्ष्वाश्रमो विवक्षितः
sp001-000151_RV_01_1-17	रघुणाम् इति
sp001-000152_RV_01_1-17	सोऽहम् लब्धप्रवेशः
sp001-000153_RV_01_1-17	तनुवाग्विभवोऽपि स्वल्पवाणीप्रसारोऽपि सन्
sp001-000154_RV_01_1-17	तेषाम् रघूणाम् गुणैः तद्गुणैः
sp001-000155_RV_01_1-17	आजन्मशुद्ध्यादिभिः कर्तृभिः कर्णम् मम श्रोत्रम् आगत्य चापलाय
sp001-000156_RV_01_1-17	चापलम् चपलकर्म अविमृश्यकरणरूपम् कर्तुम्
sp001-000157_RV_01_1-17	युवादित्वात् कर्मणि अण्
sp001-000158_RV_01_1-17	क्रियार्थोपपदस्य च कर्मणि स्थानिनः इत्यनेन चतुर्थी
sp001-000159_RV_01_1-17	प्रचोदितः प्रेरितः सन्
sp001-000160_RV_01_1-17	रघूणाम् अन्वयम् तद्विषयप्रबन्धम् वक्ष्ये
sp001-000161_RV_01_1-17	सम्प्रति स्वप्रवन्धपरीक्षार्थ सतः प्रार्थयते
sp001-000162_RV_01_1-17	तमिति
sp001-000163_RV_01_1-17	तम् रघुवंशाख्यम् प्रबन्धम् सदसतोः गुणदोषयोः व्यक्तेः हेतवः कर्तारः सन्तः श्रोतुम् अर्हन्ति
sp001-000164_RV_01_1-17	तथाहि
sp001-000165_RV_01_1-17	हेम्नः विशुद्धिः निर्दोषस्वरूपम् श्यामिकापि लोहान्तरसंसर्गात्मको दोषः अपि वा अग्नौ संलक्ष्यते नान्यत्र
sp001-000166_RV_01_1-17	तद्वत् अत्रापि सन्त एव गुणदोषविवेकाधिकारिणः
sp001-000167_RV_01_1-17	नान्य इति भावः
sp001-000168_RV_01_1-17	वैवस्वत इति
sp001-000169_RV_01_1-17	मनसः ईषिणो मनीषिणो धीराः
sp001-000170_RV_01_1-17	विद्वांस इति यावत्
sp001-000171_RV_01_1-17	पृषोदरादित्वात्साधुः
sp001-000172_RV_01_1-17	तेषाम् माननीयः पूज्यः
sp001-000173_RV_01_1-17	छन्दसाम् वेदानाम्
sp001-000174_RV_01_1-17	छन्दः पद्ये च वेदे च इति विश्वः
sp001-000175_RV_01_1-17	प्रणवः ओङ्कारः इव
sp001-000176_RV_01_1-17	महीम् क्षियन्ति ईशत इति महीक्षितः क्षितीश्वराः
sp001-000177_RV_01_1-17	क्षिधातोः ऐश्वर्यार्थात् क्विप् तुगागमश्च
sp001-000178_RV_01_1-17	तेषाम् आद्यः आदिभूतः
sp001-000179_RV_01_1-17	विवस्वतः सूर्यस्य अपत्यम् पुमान् वैवस्वतो नाम वैवस्वत इति प्रसिद्धः मनुः आसीत्
sp001-000180_RV_01_1-17	तदिति
sp001-000181_RV_01_1-17	शुद्धिः अस्य अस्तीति शुद्धिमान्
sp001-000182_RV_01_1-17	तस्मिन् शुद्धिमति तदन्वये तस्य मनोः अन्वये वंशे
sp001-000183_RV_01_1-17	अन्ववायो अन्वयो वंशो गोत्रम् चाभिजनम् कुलम् इति हलायुधः
sp001-000184_RV_01_1-17	अतिशयेन शुद्धिमान् शुद्धिमत्तरः
sp001-000185_RV_01_1-17	द्विवचनविभज्योप पद इत्यादिना तरप्
sp001-000186_RV_01_1-17	दिलीप इति प्रसिद्धो राजा इन्दुः इव राजेन्दुः राजश्रेष्ठः
sp001-000187_RV_01_1-17	उपमितम् व्याघ्रादिभिः इत्यादिना समासः
sp001-000188_RV_01_1-17	क्षीरनिधौ इन्दुः इव प्रसूतो जातः
sp001-000189_RV_01_1-17	व्यूढ इत्यादि त्रिभिः श्लोकैः दिलीपम् विशिनष्टि
sp001-000190_RV_01_1-17	व्यूढेति
sp001-000191_RV_01_1-17	व्युढम् विपुलम् उरो यस्य स व्यूढोरस्कः
sp001-000192_RV_01_1-17	उरःप्रभृतिभ्यः कप् इति कप्प्रत्तयः
sp001-000193_RV_01_1-17	व्यूढम् विपुलम् भद्रम् स्थारम् समम् वरिष्ठम् च इति यादवः
sp001-000194_RV_01_1-17	वृषस्य स्कन्ध इव स्कन्धो यस्य स तथा
sp001-000195_RV_01_1-17	सप्तम्युपमान इत्यादिना उत्तरपदलोपी बहुव्रीहिः
sp001-000196_RV_01_1-17	शालो वृक्ष इव प्रांशुः उन्नतः शालप्रांशुः
sp001-000197_RV_01_1-17	प्राकारवृक्षयोः शालः शालः सर्जतरुः स्मृतः
sp001-000198_RV_01_1-17	इति यादवः
sp001-000199_RV_01_1-17	उच्चप्रांशून्नतोदग्रोच्छ्रितास्तुङ्गे इत्यमरः
sp001-000200_RV_01_1-17	महाभुजो महाबाहुः
sp001-000201_RV_01_1-17	आत्मकर्मक्षमम् स्वव्यापारानुरूपम् देहम् आश्रितः प्राप्तः क्षात्रः क्षत्रसम्बन्धी धर्म इव स्थितः
sp001-000202_RV_01_1-17	मूर्तिमान् पराक्रम इव स्थितः इत्युत्प्रेक्षा
sp001-000203_RV_01_1-17	सर्वेति
sp001-000204_RV_01_1-17	सर्वातिरिक्तसारेण सर्वेभ्यः भूतेभ्यः अधिकबलेन
sp001-000205_RV_01_1-17	सारो बले स्थिरांशे च इत्यमरः
sp001-000206_RV_01_1-17	सर्वाणि भूतानि तेजसा अभिभवतीति सर्वतेजोभिभावी तेन
sp001-000207_RV_01_1-17	सर्वेभ्यः उन्नतेन आत्मना शरीरेण
sp001-000208_RV_01_1-17	आत्मा देहे धृतौ जीवे स्वभावे परमात्मनि इति विश्वः
sp001-000209_RV_01_1-17	मेरुः इव
sp001-000210_RV_01_1-17	उर्वीम् क्रान्त्वा आक्रम्य स्थितः
sp001-000211_RV_01_1-17	मेरावपि विशेषणानि तुल्यानि
sp001-000212_RV_01_1-17	अष्टाभिश्च सुरेन्द्राणाम् मात्राभिर्निर्मितो नृपः
sp001-000213_RV_01_1-17	तस्माद् अभिभवत्येष सर्वभूतानि तेजसा इति मनुवचनात् राज्ञः सर्वतेजोभिभावित्वम् ज्ञेयम्
sp001-000214_RV_01_1-17	आकारेति
sp001-000215_RV_01_1-17	आकारेण मूर्त्या सदृशी प्रज्ञा यस्य सः प्रज्ञया सदृशागमः प्रज्ञानुरूप शास्त्रपरिश्रमः
sp001-000216_RV_01_1-17	आगमैः सदृशः आरम्भः कर्म यस्य स तथोक्तः
sp001-000217_RV_01_1-17	आरभ्यत इत्यारम्भः कर्म
sp001-000218_RV_01_1-17	तत्सदृशः उदयः फलासिद्धिः यस्य स तथोक्तः
sp001-000219_RV_01_1-17	भीमेति
sp001-000220_RV_01_1-17	भीमैश्च कान्तैश्च नृपगुणैः राजगुणैः तेजःप्रतापादिभिः
sp001-000221_RV_01_1-17	कुलशीलदाक्षिण्यादिभिश्च सः दिलीपः उपजीविनाम् आश्रितानाम्
sp001-000222_RV_01_1-17	यादोभिः जलजीवैः
sp001-000223_RV_01_1-17	यादांसिजलजन्तवः इत्यमरः
sp001-000224_RV_01_1-17	रत्नैश्च अर्णव इव
sp001-000225_RV_01_1-17	अधृष्यः अनभिभवनीयः अभिगम्यः आश्रयणीयश्च बभूव
sp001-000226_RV_01_1-17	रेखेति
sp001-000227_RV_01_1-17	नियन्तुः शिक्षकस्य सारथेश्च तस्य दिलिपस्य सम्बन्धिन्यः
sp001-000228_RV_01_1-17	नेमीनाम् चक्रधाराणाम् वृत्तिरिव वृत्तिः व्यापारो यासाम् ताः
sp001-000229_RV_01_1-17	चक्रधारा प्रतिर्नेमिः इति यादवः
sp001-000230_RV_01_1-17	चक्रम् रथाङ्गम् तस्यान्ते नेमिः स्त्री स्यात्प्रधिःपुमान् इत्यमरः
sp001-000231_RV_01_1-17	प्रजाः आ मनोः मनुमारभ्य इत्यभिविधिः
sp001-000232_RV_01_1-17	पदद्वयम् चैतत्
sp001-000233_RV_01_1-17	समासस्य विभाषितत्वात्
sp001-000234_RV_01_1-17	क्षुण्णात् अभ्यस्तात् प्रहताच्च वर्त्मनः आचारपद्धतेः अध्वनश्च परम् अधिकम्
sp001-000235_RV_01_1-17	इतस्तत इत्यर्थः
sp001-000236_RV_01_1-17	रेखा प्रमाणम् अस्येति रेखामात्रम् रेखाप्रमाणम्
sp001-000237_RV_01_1-17	ईषदपीत्यर्थः
sp001-000238_RV_01_1-17	प्रमाणे द्वयसज्दघ्नञ्मात्रचः इत्यनेन मात्रच्प्रत्ययः
sp001-000239_RV_01_1-17	परशब्दविशेषणम् चैतत्
sp001-000240_RV_01_1-17	न व्यतीयुः नातिक्रान्तवत्यः
sp001-000241_RV_01_1-17	कुशलसारथिप्रेषिता रथनेमय इव तस्य प्रजाः पुर्वक्षुण्णामार्गम् न जहुरिति भावः
sp001-000242_RV_01_18-25	प्रजानाम् इति
sp001-000243_RV_01_18-25	स राजा प्रजानाम् भूत्या अर्थाय भूत्यर्थम् वृद्ध्यर्थमेव
sp001-000244_RV_01_18-25	अर्थेन सह नित्यसमासः सर्वोलिङ्गता चु वक्तव्या
sp001-000245_RV_01_18-25	ग्रहणक्रियाविशेषणम् चैतत्
sp001-000246_RV_01_18-25	ताभ्यः प्रजाभ्यः वलिम् षष्ठांशरूपम् करम् अग्रहीत्
sp001-000247_RV_01_18-25	भागधेयः करो बलिः इत्यमरः
sp001-000248_RV_01_18-25	तथाहि
sp001-000249_RV_01_18-25	रविः सहस्रम् गुणाः यस्मिन्कर्मणि तद्यथा तथा सहस्रगुणम् सहस्रधा उत्स्रष्टुम् दातुम्
sp001-000250_RV_01_18-25	उत्सर्जनक्रियाविशेषणम् चैतत्
sp001-000251_RV_01_18-25	रसम् अम्बु आदत्ते गृह्णाति
sp001-000252_RV_01_18-25	रसो गन्धे रसे स्वादे तिक्तादौ विषयोगयोः
sp001-000253_RV_01_18-25	शृङ्गारादौ द्रवे वीर्ये देहधात्वम्बुपारदे
sp001-000254_RV_01_18-25	इति विश्वः
sp001-000255_RV_01_18-25	सम्प्रति बुद्धिशौर्यसम्पन्नस्य तस्य अर्थसाधनेषु परानपेक्षत्वम् आह
sp001-000256_RV_01_18-25	सेनेति
sp001-000257_RV_01_18-25	तस्य राज्ञः सेना चतुरङ्गबलम्
sp001-000258_RV_01_18-25	परिच्छाद्यते अनेनेति परिच्छद उपकरणम् बभूव
sp001-000259_RV_01_18-25	छत्रचामरादितुल्यम् अभूत् इत्यर्थः
sp001-000260_RV_01_18-25	पुंसि सञ्ज्ञायाम् घः प्रायेण इति घप्रत्ययः
sp001-000261_RV_01_18-25	छादेर्घेऽद्युपसर्गस्य इति उपधाह्रस्वः
sp001-000262_RV_01_18-25	अर्थस्य प्रयोजनस्य तु साधनम् द्वयमेव
sp001-000263_RV_01_18-25	शास्त्रेषु अकुण्ठिता अव्याहता बुद्धिः
sp001-000264_RV_01_18-25	व्यापृता इत्यपि पाठः
sp001-000265_RV_01_18-25	धनुषि आतता आरोपिता
sp001-000266_RV_01_18-25	मौर्वी ज्या च
sp001-000267_RV_01_18-25	मौर्वी ज्या शिञ्जिनी गुणः इत्यमरः
sp001-000268_RV_01_18-25	नीतिपुरःसरमेव तस्य शौर्यम् अभूदित्यर्थः
sp001-000269_RV_01_18-25	राज्यमूलम् मन्त्रसंरक्षणम् तस्य आसीदित्याह
sp001-000270_RV_01_18-25	तस्येति
sp001-000271_RV_01_18-25	संवृतमन्त्रस्य गुप्तविचारस्य
sp001-000272_RV_01_18-25	वेदभेदे गुप्तवादे मन्त्रः इत्यमरः
sp001-000273_RV_01_18-25	शोकहर्षादिसूचको भ्रुकुटीमुखरागादिः आकारः
sp001-000274_RV_01_18-25	इङ्गितम् चेष्टितम् हृदयगतविकारो वा
sp001-000275_RV_01_18-25	इङ्गिते हृद्गतो भावो बहिराकार आकृतिः इति सज्जनः
sp001-000276_RV_01_18-25	गूढे आकारेङ्गिते यस्य
sp001-000277_RV_01_18-25	स्वभावचापलात् भ्रमपरम्परया मुखरागादिलिङ्गैः वा अतृतीयगामिमन्त्रस्य तस्य
sp001-000278_RV_01_18-25	प्रारभ्यन्त इति प्रारम्भाः सामाद्युपायप्रयोगाः
sp001-000279_RV_01_18-25	प्रागित्यव्ययेन पूर्वजन्मोच्यते
sp001-000280_RV_01_18-25	तत्र भवाः प्राक्तनाः
sp001-000281_RV_01_18-25	सायञ्चिरम्प्राह्णेप्रगेऽव्ययेभ्यष्ट्युट्युलौ तुट् च इत्यनेन ट्युल्प्रत्ययः
sp001-000282_RV_01_18-25	संस्काराः पूर्वकर्मवासनाः इव फलेन कार्येण अनुमेयाः अनुमातुम् योग्याः आसन्
sp001-000283_RV_01_18-25	अत्र याज्ञवल्क्यः मन्त्रमूलम् यतो राज्यम् अतो मन्त्रम् सुरक्षितम्
sp001-000284_RV_01_18-25	कुर्याद्यथा तन्न विदुः कर्मणा माफलोदयात् इति
sp001-000285_RV_01_18-25	जुगोपेति
sp001-000286_RV_01_18-25	अत्रस्तः अभीतः सन्
sp001-000287_RV_01_18-25	त्रस्तो भीरुभीरुकभीलुकाः इत्यमरः
sp001-000288_RV_01_18-25	त्रासोपाधिम् अन्तरेणैव त्रिवर्गसिद्धेः प्रथमसाधनत्वादेव आत्मानम् शरीरम् जुगोप रक्षितवान्
sp001-000289_RV_01_18-25	अनातुरः अरुग्ण एव धर्मम् सुकृतम् भेजे
sp001-000290_RV_01_18-25	अर्जितवानित्यर्थः
sp001-000291_RV_01_18-25	अगृध्नुः अगर्धनशील एव अर्थम् आददे स्वीकृतवान्
sp001-000292_RV_01_18-25	गृध्नुस्तु गर्धनः
sp001-000293_RV_01_18-25	लुब्धोऽभिलाषुकस्तृष्णक्समौ लोलुपलोलुभौ इत्यमरः
sp001-000294_RV_01_18-25	त्रसिगृधिधृषिक्षिपेः क्नुः इति क्नुप्रत्ययः
sp001-000295_RV_01_18-25	असक्तः आसक्तिरहितः एव सुखम् अन्वभूत्
sp001-000296_RV_01_18-25	ज्ञान इति
sp001-000297_RV_01_18-25	ज्ञाने परवृत्तान्तज्ञाने सत्यपि मौनम् वाङ्नियमनम्
sp001-000298_RV_01_18-25	यथा आह कामन्दकः नान्योपतापि वचनम् मौनम् व्रतचरिष्णुता इति
sp001-000299_RV_01_18-25	शक्तौ प्रतीकारसामर्थ्येऽपि क्षमा अपकारसहनम्
sp001-000300_RV_01_18-25	अत्र चाणक्यः शक्तानाम् भूषणम् क्षमा इति
sp001-000301_RV_01_18-25	त्यागे वितरणे सत्यपि श्लाघायाः विकत्थनस्य विपर्ययो अभावः
sp001-000302_RV_01_18-25	अत्राह मनुः न दत्त्वा परिकीर्तयेत् इति
sp001-000303_RV_01_18-25	इत्थम् तस्य गुणाः ज्ञानादयः गुणैः विरुद्धैः मौनादिभिः अनुबन्धित्वात् सहचारित्वात्
sp001-000304_RV_01_18-25	सह प्रसवो जन्म येषाम् ते सप्रसवाः सोदराः इव अभूवन्
sp001-000305_RV_01_18-25	विरुद्धा अपि गुणाः तस्मिन् अविरौधेनैव स्थिता इत्यर्थः
sp001-000306_RV_01_18-25	अनाकृष्टेति
sp001-000307_RV_01_18-25	विषयैः शब्दादिभिः
sp001-000308_RV_01_18-25	रूपम् शब्दो गन्धरसस्पर्शाश्च विषया अमी इत्यमरः
sp001-000309_RV_01_18-25	अनाकृष्टस्य अवशीकृतस्य विद्यानाम् वेदवेदाङ्गादीनाम् पारदृश्वनः पारमन्तम् दृष्टवतः
sp001-000310_RV_01_18-25	दृशेः क्वनिप्
sp001-000311_RV_01_18-25	धर्मेरतियस्य तस्य राज्ञः जरसा जरया विना
sp001-000312_RV_01_18-25	विस्रसा जरा इत्यमरः
sp001-000313_RV_01_18-25	षिद्भिदादिभ्योऽङ् इत्यङ्प्रत्ययः
sp001-000314_RV_01_18-25	जराया जरसन्यतरस्याम् इति जरसादेशः
sp001-000315_RV_01_18-25	वृद्धत्वम् वार्धकम् आसीत्
sp001-000316_RV_01_18-25	तस्य यूनोऽपि विषयवैराग्यादिज्ञानगुणसम्पत्त्या ज्ञानतो वृद्धत्वम् आसीदित्यर्थः
sp001-000317_RV_01_18-25	नाथस्तु चतुर्विधम् वृद्धत्वम् इति ज्ञात्वा अनाकृष्टस्य इत्यादिना विशेषणत्रयेण वैराग्यज्ञानशीलवृद्धत्वानि उक्तानीत्यवोचत्
sp001-000318_RV_01_18-25	प्रजानाम् इति
sp001-000319_RV_01_18-25	प्रजायन्त इति प्रजा जनाः
sp001-000320_RV_01_18-25	उपसर्गे च सञ्ज्ञायाम् इति डप्रत्ययः
sp001-000321_RV_01_18-25	प्रजा स्यात् सन्ततौ जने इत्यमरः
sp001-000322_RV_01_18-25	तासाम् विनयस्व शिक्षायाः आधानात्करणात्
sp001-000323_RV_01_18-25	सन्मार्गप्रवर्तनादिति यावत्
sp001-000324_RV_01_18-25	रक्षणात् भयहेतुभ्यः त्राणात्
sp001-000325_RV_01_18-25	आपन्निवारणादिति यावत्
sp001-000326_RV_01_18-25	भरणात् अन्नपानादिभिः पोषणादपि
sp001-000327_RV_01_18-25	अपिः समुच्चये
sp001-000328_RV_01_18-25	स राजा पिता अभूत्
sp001-000329_RV_01_18-25	तासाम् पितरस्तु जन्महेतवः जन्ममात्रकर्तारः केवलम् उत्पादकाः एव अभूवन्
sp001-000330_RV_01_18-25	जननमात्र एव पितृणाम् व्यापारः
sp001-000331_RV_01_18-25	सदा शिक्षारक्षणादिकम् तु स एव करोतीति तस्मिन् पितृत्वव्यपदेशः
sp001-000332_RV_01_18-25	आहुश्च स पिता यस्तु पोषकः इति
sp001-000333_RV_01_18-25	स्थित्या इति
sp001-000334_RV_01_18-25	दण्डम् अर्हन्तीति दण्ड्याः
sp001-000335_RV_01_18-25	दण्डादिभ्यो यः इति यप्रत्ययः
sp001-000336_RV_01_18-25	अदण्ड्यान् दण्डयन्राजा दण्ड्यांश्चैवाप्यदण्डयन्
sp001-000337_RV_01_18-25	अयशो महदाप्नोति नरकम् चैव गच्छति
sp001-000338_RV_01_18-25	इति शास्त्रवचनात्
sp001-000339_RV_01_18-25	तान् दण्ड्यानेव स्थित्यै लोकप्रतिष्ठायै दण्डयतः शिक्षयतः
sp001-000340_RV_01_18-25	प्रसूतये सन्तानायैव परिणेतुः दारान् परिगृह्णतः
sp001-000341_RV_01_18-25	मनीषिणो विदुषः
sp001-000342_RV_01_18-25	दोषज्ञस्येति यावत्
sp001-000343_RV_01_18-25	विद्वान् विपश्चिद्दोषज्ञः सन्सुधीः कोविदो बुधः
sp001-000344_RV_01_18-25	धीरो मनीषी इत्यमरः
sp001-000345_RV_01_18-25	तस्य दिलीपस्य अर्थकामावपि धर्म एव आस्ताम् जातौ
sp001-000346_RV_01_18-25	अस्तेर्लङ्
sp001-000347_RV_01_18-25	अर्थकामसाधनयोः दण्डविवाहयोः लोकस्थापन प्रजोत्पादनरूपधर्मार्थत्वेन
sp001-000348_RV_01_18-25	अनुष्ठानात् अर्थकामावपि धर्मशेषताम् आपादयन् स राजा धर्मौत्तरः अभूदित्यर्थः
sp001-000349_RV_01_18-25	आह च गौतमः
sp001-000350_RV_01_18-25	न पूर्वाह्ण मध्यदिनापराह्णान् अफलान्कुर्यात्
sp001-000351_RV_01_18-25	यथाशक्ति धर्मार्थकामेभ्यः तेषु धर्मोत्तरः स्यात् इति
sp001-000352_RV_01_26-50	दुदोहेति
sp001-000353_RV_01_26-50	स राजा यज्ञाय यज्ञम् कर्तुम् गाम् भुवम् दुदोह
sp001-000354_RV_01_26-50	करग्रहणेन रिक्ताम् चकारा इत्यर्थः
sp001-000355_RV_01_26-50	मघवा देवेन्द्रः सस्याय सस्यम् वर्धयितुम् दिवम् स्वर्गम् दुदोह
sp001-000356_RV_01_26-50	द्युलोकात् महीलोके वृष्टिम् उत्पादयामासा इत्यर्थः
sp001-000357_RV_01_26-50	क्रियार्थोपपद इत्यादिना यज्ञसस्याभ्याम् चतुर्थी
sp001-000358_RV_01_26-50	एवम् उभौ सम्पदो विनिमयेन परस्परम् आदानप्रतिदानाभ्याम् भुवनद्वयम् दधतुः पुपुषतुः
sp001-000359_RV_01_26-50	राजा यज्ञैः इन्द्रलोकम् इन्द्रश्च उदकेन भूलोकम् पुपोष इत्यर्थः
sp001-000360_RV_01_26-50	उक्तम् च दण्डनीतौ राजा त्वर्थान्समाहृत्य कुर्यादिन्द्रमहोत्सवम्
sp001-000361_RV_01_26-50	प्रीणितो मेघवाहस्तु महतीम् वृष्टिमावहेत् इति
sp001-000362_RV_01_26-50	नेति
sp001-000363_RV_01_26-50	राजानः अन्ये नृपाः रक्षितुः भयेभ्यः त्रातुः तस्य राज्ञः यशो नानुययुः
sp001-000364_RV_01_26-50	किल नानुचक्रुः खलु
sp001-000365_RV_01_26-50	कुतः यद्यस्मात्कारणात् तस्करता चौर्यम् परस्वेभ्यः परधनेभ्यः स्वविषयभूतेभ्यः व्यावृत्ता सती श्रृतौ वाचकशब्दे स्थिता प्रवृत्ता
sp001-000366_RV_01_26-50	अपहार्यान्तराभावात् तस्करशब्दः एव अपहृत इत्यर्थः
sp001-000367_RV_01_26-50	अथवा अत्यन्तासत्यपि ह्यर्थे ज्ञानम् शब्दः करोति हि
sp001-000368_RV_01_26-50	इति न्यायेन शब्दे स्थिता स्फुरिता न तु स्वरूपतो अस्तीत्यर्थः
sp001-000369_RV_01_26-50	द्वेष्य इति
sp001-000370_RV_01_26-50	शिष्टो जनः द्वेष्यः शत्रुः अपि
sp001-000371_RV_01_26-50	आर्तस्य रोगिणः औषधम् यथा औषधम् इव तस्य सम्मतो अनुमतः आसीत्
sp001-000372_RV_01_26-50	दुष्टो जनः
sp001-000373_RV_01_26-50	प्रियः अपि प्रेमास्पदीभूतोऽपि
sp001-000374_RV_01_26-50	उरगक्षता सर्पदष्टाङ्गुलीव
sp001-000375_RV_01_26-50	छिन्द्यात् बाहुरपि दुष्टमात्मनः इति न्यायात्
sp001-000376_RV_01_26-50	त्याज्यः आसीत्
sp001-000377_RV_01_26-50	तस्य शिष्ट एव बन्धुः दुष्ट एव शत्रुः इत्यर्थः
sp001-000378_RV_01_26-50	तस्य परोपकारित्वम् आह
sp001-000379_RV_01_26-50	तमिति
sp001-000380_RV_01_26-50	वेधाः स्रष्टा
sp001-000381_RV_01_26-50	स्रष्टा प्रजापतिर्वेधाः इत्यमरः
sp001-000382_RV_01_26-50	तम् दिलीपम् समाधीयते अनेनेति समाधिः कारणसामग्री
sp001-000383_RV_01_26-50	महाभूतानाम् यः समाधिः तेन महाभूतसमाधिना विदधे
sp001-000384_RV_01_26-50	ससर्ज
sp001-000385_RV_01_26-50	नूनम् ध्रुवम्
sp001-000386_RV_01_26-50	इत्युत्प्रेक्षा
sp001-000387_RV_01_26-50	तथाहि तस्य राज्ञः सर्वे गुणाः रूपरसादिमहाभूतगुणवदेव परार्थः परप्रयोजनमेव एकम् मुख्यम् फलम् येषाम् ते तथोक्ता आसन्
sp001-000388_RV_01_26-50	महाभूतगुणोपमानेन कारणगुणाः कार्यम् सङ्क्रामन्तीति न्यायः सूचितः
sp001-000389_RV_01_26-50	स इति
sp001-000390_RV_01_26-50	स दिलीपः
sp001-000391_RV_01_26-50	वेलाः समुद्रकूलानि
sp001-000392_RV_01_26-50	वेला कूलेऽपि वारिधेः इति विश्वः
sp001-000393_RV_01_26-50	ता एव वप्रवलयाः प्राकारवेष्टनानि यस्यास्ताम्
sp001-000394_RV_01_26-50	स्याच्चयो वप्रमस्त्रियाम्
sp001-000395_RV_01_26-50	प्राकारो वरणः सालः प्राचीनम् प्रान्ततो वृत्तिः
sp001-000396_RV_01_26-50	इत्यमरः परितः खातम् परिखा दुर्गवेष्टनम्
sp001-000397_RV_01_26-50	खातम् खेयम् तु परिखा इत्यमरः
sp001-000398_RV_01_26-50	अन्येष्वपि दृश्यते इत्यत्र अपिशब्दात् खनेः डप्रत्ययः
sp001-000399_RV_01_26-50	अपरिखाः परिखाः सम्पद्यमानाः कृताः परिखीकृताः सागराः यस्यास्ताम्
sp001-000400_RV_01_26-50	अभूततद्भावे च्विः
sp001-000401_RV_01_26-50	अविद्यमानम् अन्यस्य राज्ञः शासनम् यस्यास्ताम् अनन्यशासनाम् उर्वीम् एकपुरीम् इव शशास
sp001-000402_RV_01_26-50	अनायासेन शासितवान् इत्यर्थः
sp001-000403_RV_01_26-50	तस्येति
sp001-000404_RV_01_26-50	तस्य राज्ञः मगधवंशे जाता मगधवंशजा
sp001-000405_RV_01_26-50	सप्तम्याम् जनेर्डः इति डप्रत्ययः
sp001-000406_RV_01_26-50	एतेन अभिजात्यम् उक्तम्
sp001-000407_RV_01_26-50	दाक्षिण्यम् परच्छन्दानुवर्तनम्
sp001-000408_RV_01_26-50	दक्षिणः सरलोदारपरच्छन्दानुवर्तिषु इति शाश्वतः
sp001-000409_RV_01_26-50	तेन रूढम् प्रसिद्धम्
sp001-000410_RV_01_26-50	तेन नाम्ना
sp001-000411_RV_01_26-50	अध्वरस्य यज्ञस्य दक्षिणा दक्षिणाख्या पत्नीव
sp001-000412_RV_01_26-50	सुदक्षिणेति प्रसिद्धा पत्नी आसीत्
sp001-000413_RV_01_26-50	अत्र श्रुतिः यज्ञो गन्धर्वस्तस्य दक्षिणा अप्सरसः इति
sp001-000414_RV_01_26-50	दक्षिणाया दाक्षिण्यम् नामर्त्विजो दक्षिणत्वप्रापकत्वम् ते दक्षन्ते दक्षिणाम् प्रतिगृह्य इति च
sp001-000415_RV_01_26-50	कलत्रवन्तम् इति वसुधाधिपः
sp001-000416_RV_01_26-50	अवरोधे अन्तःपुरवर्गे महति सत्यपि
sp001-000417_RV_01_26-50	मनस्विन्या दृढचित्तया
sp001-000418_RV_01_26-50	पतिचित्तानुवृत्यादि निर्बन्धक्षमया इत्यर्थः
sp001-000419_RV_01_26-50	तया सुदक्षिणया लक्ष्म्या च आत्मानम् कलत्रवन्तम् भार्यावन्तम् मेने
sp001-000420_RV_01_26-50	कलत्रम् श्रोणिभार्ययोः इत्यमरः
sp001-000421_RV_01_26-50	वसुधाधिपः इत्यनेन वसुधया चेति गम्यते
sp001-000422_RV_01_26-50	तस्याम् इति
sp001-000423_RV_01_26-50	स राजा आत्मानुरूपायाम् तस्याम्
sp001-000424_RV_01_26-50	आत्मनो जन्म यस्य असौ आत्मजन्मा पुत्रः
sp001-000425_RV_01_26-50	तस्मिन् समुत्सुकः
sp001-000426_RV_01_26-50	यद्वा आत्मनो जन्मनि पुत्ररूपेण उत्पत्तौ समुत्सुकः सन्
sp001-000427_RV_01_26-50	आत्मा वै पुत्रनामासि इति श्रुतेः
sp001-000428_RV_01_26-50	विलम्बितम् फलम् पुत्रप्राप्तिरूपम् येषाम् तैः मनोरथैः कदा मे पुत्रो भवेत् इत्याशाभिः कालम् निनाय यापयामास
sp001-000429_RV_01_26-50	सन्तानेति
sp001-000430_RV_01_26-50	तेन दिलीपेन
sp001-000431_RV_01_26-50	सन्तानः अर्थः प्रयोजनम् यस्य तस्मै सन्तानार्थाय विधये अनुष्ठानाय
sp001-000432_RV_01_26-50	स्वभुजात् अवतारित अवरोपिता जगतः लोकस्य गुर्वी धूः भारः सचिवेषु निचिक्षिपे निहिता
sp001-000433_RV_01_26-50	अथेति
sp001-000434_RV_01_26-50	अथ धुरः अवतारानन्तरम् पुत्रकाम्यया आत्मनः पुत्रेच्छया
sp001-000435_RV_01_26-50	काम्यच्च इति पुत्रशब्दात् काम्यच्प्रत्ययः
sp001-000436_RV_01_26-50	अ प्रत्ययात् इति पुत्रकाम्यतेः अप्रत्ययः
sp001-000437_RV_01_26-50	ततष्टाप्
sp001-000438_RV_01_26-50	तथा तौ दम्पती जायापती
sp001-000439_RV_01_26-50	राजदन्तादिषु जायाशब्दस्य दमिति निपातनात् साधुः
sp001-000440_RV_01_26-50	प्रयतौ पूतौ विधातारम् ब्रह्माणम् अभ्यर्च्य
sp001-000441_RV_01_26-50	स खलु पुत्रार्थिभिः उपास्यते इति मान्त्रिकाः
sp001-000442_RV_01_26-50	गुरोः कुलगुरोः वसिष्ठस्य आश्रमम् जग्मतुः
sp001-000443_RV_01_26-50	पुत्रप्राप्त्युपायापेक्षया इति शेषः
sp001-000444_RV_01_26-50	स्निग्धेति
sp001-000445_RV_01_26-50	स्निग्धो मधुरो गम्भीरो निर्घोषः यस्य तम् एकम् स्यन्दनम् रथम्
sp001-000446_RV_01_26-50	प्रावृषि भवः प्रावृषेण्यः
sp001-000447_RV_01_26-50	प्रावृष एण्यः इति एण्यप्रत्ययः
sp001-000448_RV_01_26-50	तम् प्रावृषेण्यम् पयोवाहम् मेघम् विद्युदैरावताविव
sp001-000449_RV_01_26-50	आस्थितौ आरूढौ
sp001-000450_RV_01_26-50	जग्मतुरिति पूर्वेण सम्बन्धः
sp001-000451_RV_01_26-50	इरा आपः
sp001-000452_RV_01_26-50	इरा भूवाक्सुराप्सु स्यात् इत्यमरः
sp001-000453_RV_01_26-50	इरावान् समुद्रः
sp001-000454_RV_01_26-50	तत्र भवः ऐरावतो अभ्रमातङ्गः
sp001-000455_RV_01_26-50	ऐरावतोऽभ्रमातङ्ग ऐरावणाभ्रमुवल्लभाः इत्यमरः
sp001-000456_RV_01_26-50	अभ्रमातङ्गत्वाच्च अभ्रस्यत्वादभ्ररूपत्वात् इति क्षीरस्वामी
sp001-000457_RV_01_26-50	अत एव मेघारोहणम् विद्युत्साहचर्यञ्च घटते
sp001-000458_RV_01_26-50	किञ्च विद्युत ऐरावतसाहचर्यादेव ऐरावतीसञ्ज्ञा
sp001-000459_RV_01_26-50	ऐरावतस्य स्त्र्यैरावतीति क्षीरस्वामी
sp001-000460_RV_01_26-50	तस्मात् सुष्ठूक्तम् विद्युदैरावताविवेति
sp001-000461_RV_01_26-50	एकरथारोहणोक्त्या कार्यसिद्धिबीजम् दम्पत्योः अत्यन्तसौमनस्यम् सूचयति
sp001-000462_RV_01_26-50	मा भूदिति
sp001-000463_RV_01_26-50	पुनः किम्भूतौ दम्पती
sp001-000464_RV_01_26-50	आश्रमपीडा मा भूत् मास्त्विति हेतोः
sp001-000465_RV_01_26-50	माङि लुङ् इत्याशीरर्थे लुङ्
sp001-000466_RV_01_26-50	न माङ्योगे इत्यडागमनिषेधः
sp001-000467_RV_01_26-50	परिमेयपुरःसरौ मितपरिचरौ
sp001-000468_RV_01_26-50	अनुभावविशेषात्तु तेजोविशेषात् सेनापरिवृताविव स्थितौ
sp001-000469_RV_01_26-50	सेव्यमानाविति
sp001-000470_RV_01_26-50	पुनः कथम्भूतौ
sp001-000471_RV_01_26-50	सुखः शीतलत्वात्प्रियः स्पर्शो येषाम् तैः
sp001-000472_RV_01_26-50	शालनिर्यासगन्धिभिः सर्जतरुनिस्यन्दगन्धवद्भिः
sp001-000473_RV_01_26-50	शालः सर्जतरुः स्मृतः इति शाश्वतः
sp001-000474_RV_01_26-50	उत्किरन्ति विक्षिपन्तीत्युत्किराः
sp001-000475_RV_01_26-50	इगुपध इत्यादिना किरतेः कप्रत्ययः
sp001-000476_RV_01_26-50	पुष्परेणूनाम् उत्किराः तैः आधूताः मान्द्यात् ईषत्कम्पिताः वनराजयः यैस्तैः वातैः सेव्यमानौ
sp001-000477_RV_01_26-50	मनोभिरामा इति
sp001-000478_RV_01_26-50	रथनेमिस्वनोन्मुखैः
sp001-000479_RV_01_26-50	मेघध्वनिशङ्कया उन्नमितमुखैः इत्यर्थः
sp001-000480_RV_01_26-50	शिखण्डिभिः मयूरैः द्विधा भिन्नाः
sp001-000481_RV_01_26-50	शुद्धविकृतभेदेन आविष्कृतावस्थायाम्
sp001-000482_RV_01_26-50	च्युताच्युतभेदेन वा षड्जो द्विविधः
sp001-000483_RV_01_26-50	तत्सादृश्यात् केका अपि द्विधा भिन्नाः इत्युच्यते
sp001-000484_RV_01_26-50	अत एव आह षड्जसंवादिनीरिति
sp001-000485_RV_01_26-50	षड्भ्यः स्थानेभ्यः जातः षड्जः
sp001-000486_RV_01_26-50	तदुक्तम्
sp001-000487_RV_01_26-50	नासाकण्ठमुरस्तालुजिह्वादन्तांश्च संस्पृशन्
sp001-000488_RV_01_26-50	षड्भ्यः सञ्जायते यस्मात् तस्मात् षड्ज इति स्मृतः
sp001-000489_RV_01_26-50	स च तन्त्रीकण्ठजन्मा स्वरविशेषः
sp001-000490_RV_01_26-50	निषादर्षमगान्धार षड्जमध्यमधैवताः
sp001-000491_RV_01_26-50	पञ्चमश्रेत्यमी सप्त तन्त्रीकण्ठोत्थिताः स्वराः
sp001-000492_RV_01_26-50	इत्यमरः
sp001-000493_RV_01_26-50	षड्जेन संवादिनीः सदृशीः
sp001-000494_RV_01_26-50	तदुक्तम् मातङ्गेन षङ्जम् मयूरो वदति इति
sp001-000495_RV_01_26-50	मनोभिरामाः मनसः प्रियाः
sp001-000496_RV_01_26-50	के मूर्ध्नि कायन्ति ध्वनन्तीति केकाः मयूरवाण्यः
sp001-000497_RV_01_26-50	केका वाणी मयूरस्य इत्यमरः
sp001-000498_RV_01_26-50	ताः केकाः शृण्वन्तौ इति श्लोकार्थः
sp001-000499_RV_01_26-50	परस्परेति
sp001-000500_RV_01_26-50	विश्रम्भात् अदूरम् समीपम् यथा भवति तथा उज्झितम् वर्त्म यः तेषु
sp001-000501_RV_01_26-50	स्यन्दनाबद्धदृष्टिषु स्यन्दने रथे आबद्धा आसञ्जिता दृष्टिः नेत्रम् यैस्तेषु
sp001-000502_RV_01_26-50	दृग्दृष्टिनेत्रलोचनचक्षुः नयनाम्बकेक्षणाक्षीणि इति हलायुधः
sp001-000503_RV_01_26-50	कौतुकवशात् रथासक्तदृष्टिषु इत्यर्थः
sp001-000504_RV_01_26-50	मृग्यश्च मृगाश्च मृगाः
sp001-000505_RV_01_26-50	पुमान्स्त्रिया इत्येकशेषः
sp001-000506_RV_01_26-50	तेषाम् द्वन्द्वेषु मिथुनेषु
sp001-000507_RV_01_26-50	स्त्रीपुंसौ मिथुनम् द्वन्द्वम् इत्यमरः
sp001-000508_RV_01_26-50	परस्पराक्ष्णाम् सादृश्यम् पश्यन्तौ
sp001-000509_RV_01_26-50	द्वन्द्वशब्दसामर्थ्यात् मृगीषु सुदक्षिणाक्षिसादृश्यम् दिलीपः दिलीपाक्षिसादृश्यम् च मृगेषु सुदक्षिणा इत्येवम् विवेक्तव्यम्
sp001-000510_RV_01_26-50	श्रेणीबन्धादिति
sp001-000511_RV_01_26-50	श्रेणीबन्धात् पङ्क्तिबन्धात् हेतोः अस्तम्भाम् आधारः स्तम्भरहिताम्
sp001-000512_RV_01_26-50	तोरणम् बहिर्द्वारम्
sp001-000513_RV_01_26-50	तोरणोऽस्त्री बहिर्द्वारम् इत्यमरः
sp001-000514_RV_01_26-50	तत्र या स्रग्विरच्यते ताम् तोरणस्त्रजम् वितन्वद्भिः
sp001-000515_RV_01_26-50	कुर्वद्भिः इव इत्यर्थः
sp001-000516_RV_01_26-50	उत्प्रेक्षाव्यञ्जक इवशब्दप्रयोगाभावेऽपि गम्योत्प्रेक्षा इयम्
sp001-000517_RV_01_26-50	कलनिर्ह्रादैः अव्यक्तमधुरध्वनिभिः
sp001-000518_RV_01_26-50	सारसैः पक्षिविशेषैः करणैः क्वचित् उन्नमिताननौ
sp001-000519_RV_01_26-50	सारसो मैथुनी कामी गोनर्दः पुष्कराह्वयः इति यादवः
sp001-000520_RV_01_26-50	पवनस्येति
sp001-000521_RV_01_26-50	प्रार्थनासिद्धिशंसिनः अनुकूलत्वादेव मनोरथसिद्धिसूचकस्य पवनस्य अनुकूलत्वात् गन्तव्यदिगभिमुखत्वात्
sp001-000522_RV_01_26-50	तुरगोत्कीर्णैः रजोभिः अस्पृष्टा अलका देव्याः
sp001-000523_RV_01_26-50	वेष्टनम् उष्णीषम् च राज्ञः ययोस्तौ तथोक्तौ
sp001-000524_RV_01_26-50	शिरसा वेष्टनशोभिना सुतः इति वक्ष्यति
sp001-000525_RV_01_26-50	सरसीष्विति
sp001-000526_RV_01_26-50	सरसीषु वीचिविक्षोभ शीतलभूमिसङ्घट्टनेन शीतलम् स्वनिःश्वासम् अनुकर्तुम्
sp001-000527_RV_01_26-50	शीलम् अस्येति स्वनिःश्वासानुकारिणम्
sp001-000528_RV_01_26-50	एतेन तयोः उत्कृष्टस्त्रीपुंसजातीयत्वम् उक्तम्
sp001-000529_RV_01_26-50	अरविन्दानाम् आमोदम् उपजिघ्रन्तौ घ्राणेन गृह्णन्तौ
sp001-000530_RV_01_26-50	ग्रामेष्विति
sp001-000531_RV_01_26-50	आत्मविसृष्टेषु स्वदत्तेषु
sp001-000532_RV_01_26-50	यूपो नाम संस्कृतः पशुबन्धाय दारुविशेषः
sp001-000533_RV_01_26-50	यूपा एव चिह्नानि येषाम् तेषु ग्रामेषु अमोघाः सफलाः यज्वनाम् विधिनेष्टवताम्
sp001-000534_RV_01_26-50	यज्वा तु विधिनेष्टवान् इत्यमरः
sp001-000535_RV_01_26-50	सुयजोर्ङ्वनिप् इति ङ्वनिप्प्रत्ययः
sp001-000536_RV_01_26-50	आशिषः आशीर्वादान्
sp001-000537_RV_01_26-50	अर्घः पूजाविधिः
sp001-000538_RV_01_26-50	तदर्थम् द्रव्यम् अर्घ्यम्
sp001-000539_RV_01_26-50	पादार्घाभ्याम् चम् इति यत्प्रत्ययः
sp001-000540_RV_01_26-50	षट् तु त्रिष्वर्घ्यमर्घार्थे पाद्यम् पादाय वारिणि इत्यमरः
sp001-000541_RV_01_26-50	अर्घ्यस्य अनुपदम् अन्वक्
sp001-000542_RV_01_26-50	अर्घ्यस्वीकारानन्तरम् इत्यर्थ
sp001-000543_RV_01_26-50	प्रतिगृह्णन्तौ स्वीकुर्वन्तौ पदस्य पश्चात् अनुपदम्
sp001-000544_RV_01_26-50	पश्चादर्थे अव्ययीभावः
sp001-000545_RV_01_26-50	अन्वगन्वक्षमनुगे अनुपदम् क्लीबमव्ययम् इत्यमरः
sp001-000546_RV_01_26-50	हैयङ्गवीनमिति
sp001-000547_RV_01_26-50	ह्यस्तन गोदोहोद्भवम् घृतम् हैयङ्गवीनम्
sp001-000548_RV_01_26-50	तत्तु हैयङ्गवीनम् यत् ह्योगोदोहोद्भवम् घृतम् इत्यमरः
sp001-000549_RV_01_26-50	हैयङ्गवीनम् सञ्ज्ञायाम् इति निपातः
sp001-000550_RV_01_26-50	तत्सद्योधृतम् आदाय उपस्थितानु घोषवृद्धान्
sp001-000551_RV_01_26-50	घोष आभीरपल्ली स्यात् इत्यमरः
sp001-000552_RV_01_26-50	वन्यानाम् मार्गशाखिनाम् नामधेयानि पृच्छन्तौ
sp001-000553_RV_01_26-50	दुह्याच् इत्यादिना पृच्छतेः द्विकर्मकत्वम्
sp001-000554_RV_01_26-50	कुलकम्
sp001-000555_RV_01_26-50	कापीति
sp001-000556_RV_01_26-50	व्रजतोः गच्छतोः शुद्धवेषयोः उज्वलनेपथ्ययोः तयोः सुदक्षिणादिलीपयोः
sp001-000557_RV_01_26-50	हिमनिर्मुक्तयोः चित्राचन्द्रमसोरिव
sp001-000558_RV_01_26-50	योगे सति कापि अनिर्वाच्या अभिख्या शोभा आसीत्
sp001-000559_RV_01_26-50	अभिख्या नामशोभयोः इत्यमरः
sp001-000560_RV_01_26-50	आतश्चोपसर्गे इत्यङ्प्रत्ययः
sp001-000561_RV_01_26-50	चित्रा नक्षत्रविशेषः
sp001-000562_RV_01_26-50	शिशिरापगमे चैत्र्याम् चित्रापूर्णचन्द्रमसोरिव इत्यर्थः
sp001-000563_RV_01_26-50	तत्तदिति
sp001-000564_RV_01_26-50	प्रियम् दर्शनम् स्वकर्मकम् यस्य असौ प्रियदर्शनः
sp001-000565_RV_01_26-50	योगदर्शनीयः इत्यर्थः
sp001-000566_RV_01_26-50	भूमिपतिः पत्न्यै तत्तत् अद्भुतम् वस्तु दर्शयन् लङ्घितम् अतिवाहितम् अपि अध्वानम् न बुबुधे न ज्ञातवान्
sp001-000567_RV_01_26-50	बुधः सौम्यः उपमालोपमानम् यस्येति विग्रहः
sp001-000568_RV_01_26-50	इदम् विशेषणम् तत्तद्दर्शयन्नित्युपयोगितयैवास्य ज्ञातृत्वसूचनार्थम्
sp001-000569_RV_01_26-50	स इति
sp001-000570_RV_01_26-50	दुष्प्रापयशाः दुष्प्रापम् अन्यदुर्लभम् यशो यस्य स तथोक्तः
sp001-000571_RV_01_26-50	श्रान्तवाहनः दूरोपगमनात् क्लान्तयुग्यः
sp001-000572_RV_01_26-50	महिष्याः सखा महिषीसखः
sp001-000573_RV_01_26-50	राजाहःसखिभ्यष्टच् इति टच्प्रत्ययः
sp001-000574_RV_01_26-50	सहायान्तरनिरपेक्ष इति भावः
sp001-000575_RV_01_26-50	स राजा सायम् सायङ्काले संयमिनः नियमवतः तस्य महर्षेः वसिष्ठस्य आश्रमम् प्रापत् प्राप
sp001-000576_RV_01_26-50	पुषादित्वात् अङ्
sp001-000577_RV_01_26-50	तमाश्रमम् विशिनष्टि वनान्तरादिति
sp001-000578_RV_01_26-50	वनान्तरात् अन्यस्मात् वनात् उपावृत्तैः प्रत्यावृत्तैः
sp001-000579_RV_01_26-50	समिधश्च कुशांश्च फलानि च आहर्तुम् शीलम् येषामिति समित्कुशफलाहराः
sp001-000580_RV_01_26-50	तैः आङि ताच्छील्ये इति हरतेः आङ्पूर्वात् अच्प्रत्ययः
sp001-000581_RV_01_26-50	अदृश्यैः दर्शनायोग्यैः अग्निभिः वैतानिकैः प्रत्युद्याताः प्रत्युद्गताः
sp001-000582_RV_01_26-50	तैः तपस्विभिः पूर्यमाणम्
sp001-000583_RV_01_26-50	प्रोष्यागच्छताम् आहिताग्नीनाम् अग्नयः प्रत्युद्यान्ति इति श्रुतेः
sp001-000584_RV_01_26-50	यथाह कामम् पितरम् पुत्राः प्रोषितवन्तम् प्रत्याधावन्ति
sp001-000585_RV_01_26-50	एवमेतमग्नयः प्रत्याधावन्ति स शकलान् दारूनिवाहरन् इति
sp001-000586_RV_01_26-50	आकीर्णम् इति
sp001-000587_RV_01_26-50	नीवाराणाम् भागः एव भागधेयः अंशः
sp001-000588_RV_01_26-50	भागरूपनामभ्यो धेयः इति वक्तव्यसूत्रात् स्वाभिधेये धेयप्रत्ययः
sp001-000589_RV_01_26-50	तस्य उचितैः
sp001-000590_RV_01_26-50	अत एव उटजानाम् पर्णशा लानाम् द्वाररोधिभिः द्वाररोधकैः मृगैः
sp001-000591_RV_01_26-50	ऋषिपत्नीनाम् अपत्यैः इव
sp001-000592_RV_01_26-50	आकीर्णम् व्याप्तम्
sp001-000593_RV_01_51-95	सेकान्त इति
sp001-000594_RV_01_51-95	सेकान्ते वृक्षमूलसेचनावसाने मुनिकन्याभिः सेक्त्रीभिः
sp001-000595_RV_01_51-95	आलवालेषु जलावापप्रदेशेषु यत् अम्बु तत्पायिनाम्
sp001-000596_RV_01_51-95	स्यादालवालमावालमावापः इत्यमरः
sp001-000597_RV_01_51-95	विहङ्गानाम् पक्षिणाम् विश्वासाय विश्रम्भाय
sp001-000598_RV_01_51-95	समौ विश्रम्भविश्वासौ इत्यमरः
sp001-000599_RV_01_51-95	तत्क्षणे सेकक्षणे उज्झिता वृक्षका ह्रस्ववृक्षा यस्मिंस्तम्
sp001-000600_RV_01_51-95	ह्रस्वार्थे कप्रत्ययः
sp001-000601_RV_01_51-95	आतपेति
sp001-000602_RV_01_51-95	आतपस्य अत्यये अपगमे सति सङ्क्षिप्ताः राशीकृताः नीवाराः तृणधान्यानि यासु तासु
sp001-000603_RV_01_51-95	नीवाराः तृणधान्यानि इत्यमरः
sp001-000604_RV_01_51-95	उटजानाम् पर्णशालानाम् अङ्गनभूमिषु चत्वरभागेषु
sp001-000605_RV_01_51-95	पर्णशालोटजोऽस्त्रियाम् इति
sp001-000606_RV_01_51-95	अङ्गनम् चत्वराजिरे इति च अमरः
sp001-000607_RV_01_51-95	निषादिभिः उपविष्टैः मृगैःवर्तितः निष्पादितः रोमन्थः चर्वितचर्वणम् यस्मिन् आश्रमे तम्
sp001-000608_RV_01_51-95	अभ्युत्थितेति
sp001-000609_RV_01_51-95	अभ्युत्थिताः प्रज्वलिताः
sp001-000610_RV_01_51-95	होमयोग्याः इत्यर्थः
sp001-000611_RV_01_51-95	समिद्धे अग्नौ आहुतीर्जुहोति इति वचनात्
sp001-000612_RV_01_51-95	तेषाम् अग्नीनाम् पिशुनैः सूचकैः पवनोद्धूतैः
sp001-000613_RV_01_51-95	आहुतिगन्धो येषाम् अस्तीति आहुतिगन्धिनः
sp001-000614_RV_01_51-95	तैः धूमैः आश्रमोन्मुखान् अतिथीन् पुनानम् पवित्रिकुर्वाणम्
sp001-000615_RV_01_51-95	अथेति
sp001-000616_RV_01_51-95	अथ आश्रमप्राप्त्यनन्तरम् स राजा यन्तारम् सारथिम्
sp001-000617_RV_01_51-95	धुरम् वहन्तीति धुर्याः युग्याः
sp001-000618_RV_01_51-95	धुरो यड्ढकौ इति यत्प्रत्ययः
sp001-000619_RV_01_51-95	धूर्वहे धुर्यधौरेयधुरीणाः सधुरन्धराः इत्यमरः
sp001-000620_RV_01_51-95	धुर्यान् रथाश्वान् विश्रामया
sp001-000621_RV_01_51-95	विनीतश्रमान् कुरु इति आदिश्य आज्ञाप्य ताम् पत्नीम् रथात् अवारोहयत् अवतारितवान् स्वयम् च अवततार
sp001-000622_RV_01_51-95	विश्रमय इति ह्रस्वपाठे जनीजॄष् इति मित्वे मिताम् ह्रस्वः इति ह्रस्वः
sp001-000623_RV_01_51-95	दीर्घपाठे मिताम् ह्रस्वः इति सूत्रे वा चित्तविरागे इत्यतो वा इत्यनुवर्त्य
sp001-000624_RV_01_51-95	व्यवस्थितविभाषाश्रयणत् ह्रस्वाभाव इति वृत्तिकारः
sp001-000625_RV_01_51-95	तस्मा इति
sp001-000626_RV_01_51-95	सभायाम् साधवः सभ्याः
sp001-000627_RV_01_51-95	सभाया यः इति यप्रत्ययः
sp001-000628_RV_01_51-95	गुप्ततमेन्द्रियाः अत्यन्तनियमितेन्द्रियाः
sp001-000629_RV_01_51-95	मुनयः सभार्याय गोप्त्रे रक्षकाय
sp001-000630_RV_01_51-95	नयः शास्त्रमेव चक्षुः तत्त्वावेदकम् प्रमाणम् यस्य तस्मै नयचक्षुषे
sp001-000631_RV_01_51-95	अत एव अर्हते प्रशस्ताय
sp001-000632_RV_01_51-95	पूज्यायेत्यर्थः
sp001-000633_RV_01_51-95	अर्हः प्रशंसायाम् इति शतृप्रत्ययः
sp001-000634_RV_01_51-95	तस्मै राज्ञे अर्हणाम् पूजाम् चक्रुः
sp001-000635_RV_01_51-95	पूजा नमस्यापचितिः सपर्यार्चार्हणाः समाः इत्यमरः
sp001-000636_RV_01_51-95	विधेरिति
sp001-000637_RV_01_51-95	स राजा सायन्तनस्य सायम्भवस्य
sp001-000638_RV_01_51-95	सायञ्चिरम् इत्यादिना ट्युल्प्रत्ययः
sp001-000639_RV_01_51-95	विधेः जपहोमाद्यनुष्ठानस्य अन्ते अवसाने अरुन्धत्या
sp001-000640_RV_01_51-95	अन्वासितम् पश्चात् उपवेशनेन उपसेवितम् कर्मणि क्तः
sp001-000641_RV_01_51-95	उपसर्गवशात् सकर्मकत्वम्
sp001-000642_RV_01_51-95	अन्वास्यैनाम् इत्यादिवत् उपपद्यते
sp001-000643_RV_01_51-95	तपोनिधिम् वसिष्ठम्
sp001-000644_RV_01_51-95	स्वाहया स्वाहादेव्या
sp001-000645_RV_01_51-95	अथाग्नायी स्वाहा च हुतभुक्प्रिया इत्यमरः
sp001-000646_RV_01_51-95	अन्वासितम् हविर्भुजम् इव
sp001-000647_RV_01_51-95	ददर्श
sp001-000648_RV_01_51-95	समित्पुष्पकुशाग्न्यम्बुमृदन्नाक्षतपाणिकः
sp001-000649_RV_01_51-95	जपम् होमम् च कुर्वाणो नामिवाद्यो द्विजो भवेत्
sp001-000650_RV_01_51-95	इत्यनुष्ठानस्य मध्ये अभिवादननिषेधात् विधेः अन्ते ददर्श इत्युक्तम्
sp001-000651_RV_01_51-95	अन्वासनम् चात्र पतिव्रताधर्मत्वेन उक्तम् न तु कर्माङ्गत्वेन
sp001-000652_RV_01_51-95	विधेरन्त इति कर्मणः समाप्त्यभिधानात्
sp001-000653_RV_01_51-95	तयोरिति
sp001-000654_RV_01_51-95	मागधी मगधराजपुत्री राज्ञी सुदक्षिणा राजा च तयोः अरुन्धतीवषिष्ठयोः पादाञ्जगृहतुः
sp001-000655_RV_01_51-95	पादः पदङ्घ्रिश्चरणोऽस्त्रियाम् इत्यमरः
sp001-000656_RV_01_51-95	पादग्रहणम् अभिवादनम्
sp001-000657_RV_01_51-95	गुरुपत्नी गुरुश्च कर्तारौ सा च स च तौ सुदक्षिणादिलीपौ कर्मभूतौ प्रीत्या हर्षेण प्रतिननन्दतुः
sp001-000658_RV_01_51-95	आशीर्वादादिभिः सम्भावयाञ्चक्रतुः इत्यर्थः
sp001-000659_RV_01_51-95	तमिति
sp001-000660_RV_01_51-95	मुनिः
sp001-000661_RV_01_51-95	अतिथ्यर्थम् आतिथ्यम्
sp001-000662_RV_01_51-95	अतिथेर्ञ्यः इति ञ्यप्रत्ययः
sp001-000663_RV_01_51-95	आतिथ्यस्य क्रिया
sp001-000664_RV_01_51-95	तया शान्तः रथक्षोभेण यः परिश्रमः सः यस्य स तम् तथोक्तम्
sp001-000665_RV_01_51-95	राज्यमेव आश्रमः तत्र मुनिम्
sp001-000666_RV_01_51-95	मुनितुल्यम् इत्यर्थः
sp001-000667_RV_01_51-95	तम् दिलीपम् राज्ये कुशलम् पप्रच्छ
sp001-000668_RV_01_51-95	पृच्छतेस्तु द्विकर्मकत्वम् इत्युक्तम्
sp001-000669_RV_01_51-95	यद्यपि राज्यशब्दः पुरोहितादिषु अन्तर्गतत्वात् राजकर्मवचनः
sp001-000670_RV_01_51-95	तथाप्यत्र सप्ताङ्गवचनः उपपन्नम् ननु शिवम् सप्तस्वङ्गेषु इत्युत्तरविरोधात्
sp001-000671_RV_01_51-95	तथा आह मनुः स्वाम्यमात्यपुरम् राष्ट्रम् कोशदण्डौ तथा सुहृत्
sp001-000672_RV_01_51-95	सप्तैतानि समस्तानि लोकेऽस्मिन्राज्यमुच्यते इति
sp001-000673_RV_01_51-95	तत्र ब्राह्मणम् कुशलम् पृच्छेत् क्षत्रबन्धुमनामयम्
sp001-000674_RV_01_51-95	वैश्यम् क्षेमम् समागम्य शूद्रमारोग्यमेव च
sp001-000675_RV_01_51-95	इति मनुवचने सत्यपि तस्य राज्ञः
sp001-000676_RV_01_51-95	महानुभावत्वात् ब्राह्मणोचितः कुशलप्रश्नः एवकृतः इत्यनुसन्धेयम्
sp001-000677_RV_01_51-95	अत एवोक्तम् राज्याश्रममुनिम् इति
sp001-000678_RV_01_51-95	अथेति
sp001-000679_RV_01_51-95	अथ प्रश्रानन्तरम् विजितारिपुरः विजितशत्रुनगरः वदताम् वक्तृणाम् वरः श्रेष्ठः
sp001-000680_RV_01_51-95	यतश्च निर्धारणम् इति षष्ठी
sp001-000681_RV_01_51-95	अर्थपतिः राजा अथर्वणो अथर्ववेदस्य निधेः
sp001-000682_RV_01_51-95	तस्य मुनेः पुरः अग्रे अर्थ्याम् अर्थादनपेताम्
sp001-000683_RV_01_51-95	धर्मपथ्यर्थन्यायादनपेते इति यत्प्रत्ययः
sp001-000684_RV_01_51-95	वाचम् आददे वक्तुम् उपक्रान्तवान् इत्यर्थः
sp001-000685_RV_01_51-95	अथर्वनिधेः इत्यनेन पुरोहितकृत्याभिज्ञत्वात्
sp001-000686_RV_01_51-95	तत्कर्मनिर्वाहकत्वम् मुनेः अस्तीति सूच्यते
sp001-000687_RV_01_51-95	यथा आह कामन्दकः त्रय्याम् च दण्डनीत्याम् च कुशलः स्यात् पुरोहितः
sp001-000688_RV_01_51-95	अथर्वविहितम् कुर्यात् नित्यम् शान्तिकपौष्टिकम् इति
sp001-000689_RV_01_51-95	उपपन्नम् इति
sp001-000690_RV_01_51-95	हे गुरो सप्तस्वङ्गेषु स्वाम्यमात्यादिषु
sp001-000691_RV_01_51-95	स्वाम्यमात्यसुहृत्कोषराष्ट्रदुर्गबलानि च
sp001-000692_RV_01_51-95	सप्ताङ्गानि इत्यमरः
sp001-000693_RV_01_51-95	शिवम् कुशलम् उपपन्नम् ननु युक्तमेव
sp001-000694_RV_01_51-95	नन्ववधारणे
sp001-000695_RV_01_51-95	प्रश्नावधारणानुज्ञा अनुनयामन्त्रणे ननु इत्यमरः
sp001-000696_RV_01_51-95	कथमित्यत्र आह
sp001-000697_RV_01_51-95	यस्य मे दैवीनाम् देवेभ्यः आगतानाम् दुर्भिक्षादीनाम्
sp001-000698_RV_01_51-95	मानुषीणाम् मनुष्येभ्यः आगतानाम् चौरभयादीनाम्
sp001-000699_RV_01_51-95	उभयत्रापि तत आगतः इत्यण्
sp001-000700_RV_01_51-95	टिड्ढाणञ् इत्यादिना ङीप्
sp001-000701_RV_01_51-95	आपदाम् व्यसनानाम् त्वम् प्रतिहर्ता वारयिता असि
sp001-000702_RV_01_51-95	अत्राह कामन्दकः हुताशनो जलम् व्याधिः दुर्भिक्षम् मरणम् तथा
sp001-000703_RV_01_51-95	इति पञ्चविधम् दैवम् मानुषम् व्यसनम् ततः
sp001-000704_RV_01_51-95	आयुक्तकेभ्यश्चौरेभ्यः परेभ्यो राजवल्लभात्
sp001-000705_RV_01_51-95	पृथिवीपतिलोभाच्च नराणाम् पञ्चधा मतम् इति
sp001-000706_RV_01_51-95	तत्र मानुषापन्त्प्रतीकारम् आह
sp001-000707_RV_01_51-95	तवेति
sp001-000708_RV_01_51-95	परोक्ष एव प्रशमितारिभिः
sp001-000709_RV_01_51-95	मन्त्रान् कृतवान् मन्त्रकृत्
sp001-000710_RV_01_51-95	सुकर्मपापमन्त्रपुण्येषु कृञः इति क्विप्
sp001-000711_RV_01_51-95	तस्य मन्त्रकृतो मन्त्राणाम् स्रष्टुः प्रयोक्तुर्वा तव मन्त्रैः कर्तृभिः
sp001-000712_RV_01_51-95	दृष्टम् प्रत्यक्षम् यल्लक्ष्यम् यन्मात्रम् भिन्दन्तीति दृष्टलक्ष्यभिदः
sp001-000713_RV_01_51-95	मे शराः प्रत्यादिश्यन्त इव
sp001-000714_RV_01_51-95	वयमेव समर्थाः किमेभिः पिष्टपेषकैः इति निराक्रियन्त इव इत्युत्प्रेक्षा
sp001-000715_RV_01_51-95	प्रत्यादेशो निराकृतिः इत्यमरः
sp001-000716_RV_01_51-95	त्वन्मन्त्रसामर्थ्यादेव नः पौरुषम् फलतीति भावः
sp001-000717_RV_01_51-95	सम्प्रति दैविकापत् प्रतीकारम् आह
sp001-000718_RV_01_51-95	हविरिति
sp001-000719_RV_01_51-95	हे होतः त्वया विधिवत् अग्निषु आवर्जितम् प्रक्षिप्तम्
sp001-000720_RV_01_51-95	हविः आज्यादिकम् कर्तृ अवग्रहो वर्षप्रतिबन्धः
sp001-000721_RV_01_51-95	अवे ग्रहो वर्षप्रतिबन्धे इत्यच्प्रत्ययः
sp001-000722_RV_01_51-95	वृष्टिः वर्षम् तद्विघाते अवग्राहावग्रहौ समौ इत्यमरः
sp001-000723_RV_01_51-95	तेन विशोषिणाम् विशुष्यताम् सस्यानाम् वृष्टिर्भवति
sp001-000724_RV_01_51-95	वृष्टि रूपेण सस्यानि उपजीवयतीति भावः
sp001-000725_RV_01_51-95	अत्र मनुः अग्नौ प्रास्ताहुतिः सम्यग् आदित्यम् उपतिष्ठते
sp001-000726_RV_01_51-95	आदित्याज्जायते वृष्टिः वृष्टेरन्नम् ततः प्रजाः इति
sp001-000727_RV_01_51-95	पुरुषायुषेति
sp001-000728_RV_01_51-95	आयुः जीवितकालः
sp001-000729_RV_01_51-95	पुरुषस्य आयुः पुरुषायुषम्
sp001-000730_RV_01_51-95	वर्षशतम् इत्यर्थः
sp001-000731_RV_01_51-95	शतायुर्वै पुरुषः इति श्रुतेः
sp001-000732_RV_01_51-95	अचतुर विचतुर सुचतुर इत्यादिसूत्रेणा अच्प्रत्ययान्तो निपातः
sp001-000733_RV_01_51-95	मदीयाः प्रजाः
sp001-000734_RV_01_51-95	पुरुषायुषम् जीवन्तीति पुरुषायुषजीविन्यः
sp001-000735_RV_01_51-95	निरातङ्काः निर्भयाः आतङ्को भयमाशङ्का इति हलायुधः
sp001-000736_RV_01_51-95	निरीतयः अतिवृष्ट्यादिरहिताः इति यत्तस्य सर्वस्य त्वद्ब्रह्मवर्चसम् तव व्रताध्ययनसम्पत्तिरेव हेतुः
sp001-000737_RV_01_51-95	व्रताध्ययनसम्पत्तिः इत्येतत् ब्रह्मवर्चसम् इति हलायुधः
sp001-000738_RV_01_51-95	ब्रह्मणो वर्चो ब्रह्मवर्चसम्
sp001-000739_RV_01_51-95	ब्रह्महस्तिभ्याम् वर्चसः इत्यच्प्रत्ययः
sp001-000740_RV_01_51-95	अतिवृष्टिरनावृष्टिः मूषिकाः शलभाः शुकाः
sp001-000741_RV_01_51-95	अत्यासन्नाश्च राजानः षडेता ईतयः स्मृताः
sp001-000742_RV_01_51-95	इति कामन्दकः
sp001-000743_RV_01_51-95	त्वयैवमिति
sp001-000744_RV_01_51-95	ब्रह्मा योनिः कारणम् यस्य तेन ब्रह्मपुत्रेण गुरुणा त्वया एवम् उक्तप्रकारेण चिन्त्यमानस्य अनुध्यायमानस्य
sp001-000745_RV_01_51-95	अत एव निरापदः व्यसनहीनस्य मे सम्पदः सानुबन्धाः सानुस्यूतयः
sp001-000746_RV_01_51-95	अविच्छिन्नाः इति यावत्
sp001-000747_RV_01_51-95	कथम् न स्युः
sp001-000748_RV_01_51-95	स्युरेव इत्यर्थः
sp001-000749_RV_01_51-95	सम्प्रति आगमनप्रयोजनम् आह
sp001-000750_RV_01_51-95	किन्त्विति
sp001-000751_RV_01_51-95	किन्तु तव एतस्याम् वध्वाम् स्नुषायाम्
sp001-000752_RV_01_51-95	वधूर्जाया स्नुषा चैव इत्यमरः
sp001-000753_RV_01_51-95	अदृष्टा सदृशी अनुरूपा प्रजा येन तम् माम् सद्वीपा अपि
sp001-000754_RV_01_51-95	रत्नानि सूयत इति रत्नसूरपि
sp001-000755_RV_01_51-95	सत्सूद्विष इत्यादिना क्विप्
sp001-000756_RV_01_51-95	मेदिनी नावति न प्रीणाति
sp001-000757_RV_01_51-95	अवधातुः रक्षणगतिप्रीत्याद्यर्थेषु उपदेशात् अत्र प्रीणने
sp001-000758_RV_01_51-95	रत्नसूरपि इत्यनेन सर्वरत्नेभ्यः पुत्ररत्नमेव श्लाघ्यम् इति सूचितम्
sp001-000759_RV_01_51-95	नूनम् इति
sp001-000760_RV_01_51-95	मत्तः परम् मदनन्तरम्
sp001-000761_RV_01_51-95	पञ्चम्यास्तसिल्
sp001-000762_RV_01_51-95	पिण्डविच्छेददर्शिनः पिण्डदानविच्छेदम् उत्प्रेक्षमाणाः
sp001-000763_RV_01_51-95	वंशोद्भवाः वंश्याः पितरः
sp001-000764_RV_01_51-95	स्वधा इत्यव्ययम् पितृभोज्ये वर्तते
sp001-000765_RV_01_51-95	तस्याः सङ्ग्रहे तत्पराः आसक्ताः सन्तः श्राद्धे पितृकर्मणि
sp001-000766_RV_01_51-95	पितृदानम् निवापः स्यात् श्राद्धम् तत्कर्म शास्त्रतः इत्यमरः
sp001-000767_RV_01_51-95	प्रकामभुजः पर्याप्तभोजिनो न भवन्ति नूनम् सत्यम्
sp001-000768_RV_01_51-95	कामम् प्रकामम् पर्याप्तम् इत्यमरः
sp001-000769_RV_01_51-95	निर्धना हि आपद्धनम् कियदपि सङ्गृह्णन्तीति भावः
sp001-000770_RV_01_51-95	मत्परम् इति
sp001-000771_RV_01_51-95	मत्परम् मदनन्तरम्
sp001-000772_RV_01_51-95	अन्यारादितर्ते इत्यादिना पञ्चमी
sp001-000773_RV_01_51-95	दुर्लभम् दुर्लभ्यम् मत्वा मया आवर्जितम् मद्दत्तम् पयः पूर्वैः पितृभिः
sp001-000774_RV_01_51-95	स्वनिःश्वासैः दुःखजैः कवोष्णम् ईषदुष्णम् यथा तथा उपभुज्यते
sp001-000775_RV_01_51-95	नूनमिति वितर्के
sp001-000776_RV_01_51-95	कवोष्णमिति कुशब्दस्य कवादेशः
sp001-000777_RV_01_51-95	कोष्णम् कवोष्णम् मन्दोष्णम् कदुष्णम् त्रिषु तद्वति इत्यमरः
sp001-000778_RV_01_51-95	स इति
sp001-000779_RV_01_51-95	इज्या यागः व्रजयजोः भावे क्यप् इति क्यप्प्रत्ययः
sp001-000780_RV_01_51-95	तया विशुद्धात्मा विशुद्धचेतनः प्रजालोपेन सन्तत्यभावेन निमीलितः कृतनिमीलनः सः अहम्
sp001-000781_RV_01_51-95	लोक्यत इति लोकः
sp001-000782_RV_01_51-95	न लोक्यत इत्यलोकः
sp001-000783_RV_01_51-95	लोकश्च अलोकश्चात्र स्तः इति
sp001-000784_RV_01_51-95	लोकश्च असौ अलोकश्चेति वा लोकालोकः चक्रवालो अचल इव
sp001-000785_RV_01_51-95	लोकालोकश्चक्रवालः इत्यमरः
sp001-000786_RV_01_51-95	प्रकाशत इति प्रकाशश्च देव ऋणविमोचनात्
sp001-000787_RV_01_51-95	न प्रकाशत इति अप्रकाशश्च पित्र ऋण विमोचनात्
sp001-000788_RV_01_51-95	पचाद्यच्
sp001-000789_RV_01_51-95	अस्मीति शेषः
sp001-000790_RV_01_51-95	लोकालोकोऽपि अन्तः सूर्यसम्पर्कात् बहिः तमोव्याप्त्या च प्रकाशश्च अप्रकाशश्चेति मन्तव्यम्
sp001-000791_RV_01_51-95	ननु तपोदानादिसम्पन्नस्य किम् अपत्यैः इत्यत्र आह
sp001-000792_RV_01_51-95	लोकान्तरेति
sp001-000793_RV_01_51-95	समुद्भवति अस्मादिति समुद्भवः कारणम्
sp001-000794_RV_01_51-95	तपोदाने समुद्भवो यस्य तत्तपोदानसमुद्भवम् यत्पुण्यम् तल्लोकान्तरे परलोके सुखम् सुखकरम्
sp001-000795_RV_01_51-95	शुद्धवंशे भवा शुद्धवंश्या सन्ततिर्हि परत्र परलोके इह च लोके शर्मणे सुखाय
sp001-000796_RV_01_51-95	शर्मशातसुखानि च इत्यमरः
sp001-000797_RV_01_51-95	भवतीति शेषः
sp001-000798_RV_01_51-95	तयेति
sp001-000799_RV_01_51-95	हे विधातः स्रष्टः तया सन्तत्या हीनम् अनपत्यम् माम्
sp001-000800_RV_01_51-95	स्नेहात् प्रेम्णा स्वयमेव सिक्तम् जलसेकेन वर्धितम् वन्ध्यम् अफलम्
sp001-000801_RV_01_51-95	वन्ध्योऽफलोऽवकेशी च इत्यमरः
sp001-000802_RV_01_51-95	आश्रमस्य वृक्षकम् वृक्षपोतम् इव
sp001-000803_RV_01_51-95	पश्यन् कथम् न दोयसे न परितप्यसे
sp001-000804_RV_01_51-95	विधातः इत्यनेन समर्थोऽपि उपेक्षसे इति गम्यते
sp001-000805_RV_01_51-95	असह्यपीडमिति
sp001-000806_RV_01_51-95	हे भगवन् मे मम अन्त्यम् ऋणम् पैतृकम् ऋणम्
sp001-000807_RV_01_51-95	अनिर्वाणस्य मज्जनरहितस्य
sp001-000808_RV_01_51-95	निर्वाणम् निर्वृतौ मोक्षे विनाशे गजमज्जने इति यादवः
sp001-000809_RV_01_51-95	दन्तिनः गजस्य
sp001-000810_RV_01_51-95	अरुर्मर्म तुदतीति अरुन्तुदम् मर्मस्पृक्
sp001-000811_RV_01_51-95	व्रणोऽस्त्रियामीर्ममरुः इति
sp001-000812_RV_01_51-95	अरुन्तुदम् तु मर्मस्पृक् इति च अमरः
sp001-000813_RV_01_51-95	विध्वरुषोस्तुदः इति खश्प्रत्ययः
sp001-000814_RV_01_51-95	अरुर्द्विषत् इत्यादिना मुमागमः
sp001-000815_RV_01_51-95	आलानम् बन्धनस्तम्भमिव
sp001-000816_RV_01_51-95	आलानम् बन्धनस्तम्भे इत्यमरः
sp001-000817_RV_01_51-95	असह्या सोढुमशक्या पीडा दुःखम् यस्मिन् तदवेहि
sp001-000818_RV_01_51-95	दुःसहदुःखजनकम् विद्धीत्यर्थः
sp001-000819_RV_01_51-95	निर्वाणोत्थानशयनानि त्रीणि गजकर्माणि इति पालकाप्ये
sp001-000820_RV_01_51-95	ऋणम् देवस्य यागेन ऋषीणाम् दानकर्मणा
sp001-000821_RV_01_51-95	सन्तत्या पितृलोकानाम् शोधयित्वा परिव्रजेत्
sp001-000822_RV_01_51-95	तस्मादिति
sp001-000823_RV_01_51-95	हे तात तस्मात् पैतृकात् ऋणात् यथा मुच्ये मुक्तो भवामि
sp001-000824_RV_01_51-95	कर्मणि लट्
sp001-000825_RV_01_51-95	तथा संविधातुम् कर्तुम् अर्हसि
sp001-000826_RV_01_51-95	हि यस्मात् कारणात् इक्ष्वाकूणाम् इक्ष्वाकुवंश्यानाम्
sp001-000827_RV_01_51-95	तद्राजत्वात् बहुषु अणो लुक्
sp001-000828_RV_01_51-95	दुरापे दुष्प्राप्ये अर्थे
sp001-000829_RV_01_51-95	सिद्धयः त्वदधीनाः त्वदायत्ताः
sp001-000830_RV_01_51-95	इक्ष्वाकूणामिति शेषे षष्ठी
sp001-000831_RV_01_51-95	न लोकाव्ययनिष्टाकलर्थ तृनाम् इत्यनेन कृद्योगे षष्ठीनिषेधात्
sp001-000832_RV_01_51-95	इतीति
sp001-000833_RV_01_51-95	इति राज्ञा विज्ञापितः ऋषिः ध्यानेन स्तिमिते लोचने यस्य सः
sp001-000834_RV_01_51-95	ध्यानस्तिमितलोचनः निश्चलाक्षः सन् क्षणमात्रम्
sp001-000835_RV_01_51-95	सुप्तमीनः हृदः इव तस्थौ
sp001-000836_RV_01_51-95	स इति
sp001-000837_RV_01_51-95	स मुनिः प्रणिधानेन चित्तैकाग्र्येण भावितात्मा शुद्धान्तःकरणह भुवो भर्तुः
sp001-000838_RV_01_51-95	नृपस्य सन्ततेः स्तम्भकारणम् सन्तानप्रतिबन्धकारणम् अपश्यत्
sp001-000839_RV_01_51-95	अथ अनन्तरम् एनम् नृपम् प्रत्यबोधयत्
sp001-000840_RV_01_51-95	स्वदृष्टञ्ज्ञापितवान् इत्यर्थः
sp001-000841_RV_01_51-95	एनमिति गतिबुद्धिप्रत्यवसानार्थ इत्यादिना अणि कर्तुः कर्मत्वम्
sp001-000842_RV_01_51-95	पुरेति
sp001-000843_RV_01_51-95	पुरा पूर्वम् शक्रम् इन्द्रम् उपस्थाय संसेव्य उर्वीम् प्रति भुवम् उद्दिश्य
sp001-000844_RV_01_51-95	यास्यतः गमिष्यतः तव पथि वर्त्मनि कल्पतरुच्छायाम् आश्रिता सुरभिः कामधेनुः आसीत्
sp001-000845_RV_01_51-95	तत्र स्थिता इत्यर्थः
sp001-000846_RV_01_51-95	धर्मेति
sp001-000847_RV_01_51-95	ऋतुः पुष्पम् रज इति यावत्
sp001-000848_RV_01_51-95	ऋतुः श्रीकुसुमेऽपि च इत्यमरः
sp001-000849_RV_01_51-95	ऋतुना निमित्तेन स्नाताम् इमाम् राज्ञीम् सुदक्षिणाम् धर्मस्य
sp001-000850_RV_01_51-95	ऋत्वभिगमनलक्षणस्य लोपात् भ्रंशात् भयम् तस्मात् स्मरन् ध्यायन्
sp001-000851_RV_01_51-95	मृदम् गाम् दैवतम् विप्रम् घृतम् मधु चतुष्पथम्
sp001-000852_RV_01_51-95	प्रदक्षिणानि कुर्वीत विज्ञातांश्च वनस्पतीन्
sp001-000853_RV_01_51-95	इति शास्त्रात् प्रदक्षिणक्रियार्हायाम् प्रदक्षिणकरणयोग्यायाम् तस्याम् धेन्वाम्
sp001-000854_RV_01_51-95	त्वम् साधु प्रदक्षिणादिसत्कारम् नाचरः नाचरितवानसि
sp001-000855_RV_01_51-95	व्यासक्ता हि विस्मरन्तीति भावः
sp001-000856_RV_01_51-95	ऋतुकालाभिगमने मनुः ऋतुकालाभिगामी स्यात् स्वदारनिरतः सदा इति
sp001-000857_RV_01_51-95	अकरणे दोषमाह पराशरः ऋतुस्नाताम् तु यो भार्याम् स्वस्थः सन् नोपगच्छति
sp001-000858_RV_01_51-95	बालगोघ्नापराधेन बध्यते नात्र संशयः इति
sp001-000859_RV_01_51-95	तथा च ऋतुस्नाताम् तु यो भार्याम् सन्निधौ नोपगच्छति घोरायाम् भ्रूणहत्यायाम् युज्यते नात्र संशयः इति
sp001-000860_RV_01_51-95	अवजानासीति
sp001-000861_RV_01_51-95	यस्मात्कारणात् माम् अवजानासि तिरस्करोषि
sp001-000862_RV_01_51-95	अतः कारणात् मत्प्रसूतिम् मम सन्ततिम् अनाराध्य असेवयित्वा ते तव प्रजा न भविष्यतीति सा सुरभिः त्वाम् शशाप
sp001-000863_RV_01_51-95	शप आक्रोशे
sp001-000864_RV_01_51-95	स इति
sp001-000865_RV_01_51-95	हे राजन् स शापः त्वया न श्रुतः
sp001-000866_RV_01_51-95	सारथिना च न श्रुतः
sp001-000867_RV_01_51-95	अस्रवणे हेतुमाह क्रीडार्थम् आगताः उद्दामानः दाम्नः उद्गताः दिग्गजाः
sp001-000868_RV_01_51-95	यस्मिन् तथोक्ते आकाशगङ्गायाः मन्दाकिन्याः स्रोतसि प्रवाहे नदति सति
sp001-000869_RV_01_51-95	ईप्सितमिति
sp001-000870_RV_01_51-95	तदवज्ञानात् तस्याः धेनोः अवज्ञानात् अपमानात् आत्मनः स्वस्य आप्तुम् इष्टम् ईप्सितम् मनोरथम्
sp001-000871_RV_01_51-95	आप्नोतेः सन्नन्तात् क्त ईकारश्च
sp001-000872_RV_01_51-95	सार्गलम् सप्रतिबन्धम् विद्धि जानीहि
sp001-000873_RV_01_51-95	तथाहि
sp001-000874_RV_01_51-95	पूज्यपूजायाः व्यतिक्रमःअतिक्रमणम् श्रेयः प्रतिबध्नाति
sp001-000875_RV_01_51-95	हविष इति
sp001-000876_RV_01_51-95	सा च सुरभिः इदानीम् दीर्घ सत्रम् चिरकालसाध्यः यागविशेषः यस्य तस्य प्रचेतसः हविषे दध्याज्यादिहविरर्थम्
sp001-000877_RV_01_51-95	भुजङ्गावरुद्धद्वारम् ततो दुष्प्रवेशम् पातालम् अधितिष्ठति
sp001-000878_RV_01_51-95	पाताले तिष्ठतीत्यर्थः
sp001-000879_RV_01_51-95	अधिशीङ्स्थासाम् कर्म इति कर्मत्वम्
sp001-000880_RV_01_51-95	तर्हि का गतिः इत्यत आह
sp001-000881_RV_01_51-95	सुतामिति
sp001-000882_RV_01_51-95	यस्याः सुरभेः इयम् तदीया
sp001-000883_RV_01_51-95	ताम् सुताम् सुरभेः प्रतिनिधिम् कृत्वा शुचिः शुद्धः
sp001-000884_RV_01_51-95	सह पत्न्या वर्तत इति सपत्नीकः सन्
sp001-000885_RV_01_51-95	नद्यृतश्च इति कप्प्रत्ययः
sp001-000886_RV_01_51-95	आराधय
sp001-000887_RV_01_51-95	हि यस्मात् कारणात् सा प्रीता तुष्टा सती
sp001-000888_RV_01_51-95	कामान् दोग्धीति कामदुघा भवति
sp001-000889_RV_01_51-95	दुहः कब्घश्च इति कप्प्रत्ययः
sp001-000890_RV_01_51-95	घादेशश्च
sp001-000891_RV_01_51-95	इतीति
sp001-000892_RV_01_51-95	इति वादिनः वदतः एव होतुः हवनशीलस्य
sp001-000893_RV_01_51-95	तृन् इति तृन्प्रत्ययः
sp001-000894_RV_01_51-95	अस्य मुनेः आहुतीनाम् साधनम् कारणम्
sp001-000895_RV_01_51-95	नन्दयतीति व्युत्पत्त्या नन्दिनी नाम अनिन्द्या अगर्ह्या प्रशस्ता धेनुः वनात् आववृते प्रत्यागता
sp001-000896_RV_01_51-95	अव्याक्षेपो भविष्यन्त्याः कार्यसिद्धेर्हि लक्षणम् इति भावः
sp001-000897_RV_01_51-95	ललाटेति
sp001-000898_RV_01_51-95	पल्लववत् स्निग्धा चासौ पाटला च सन्ध्यायामप्येतद्विशेषणम् योज्यम्
sp001-000899_RV_01_51-95	ललाटः उदयः यस्य सः ललाटोदयः
sp001-000900_RV_01_51-95	तम् आभुग्नम् ईषद्वक्रम्
sp001-000901_RV_01_51-95	आविद्धम् कुटिलम् भुग्नम् वेल्लितम् वक्रमित्यपि इत्यमरः
sp001-000902_RV_01_51-95	ओदितश्च इति निष्ठातस्य नत्वम्
sp001-000903_RV_01_51-95	श्वेतरोमाण्येव अङ्कः तम् बिभ्रती
sp001-000904_RV_01_51-95	नवम् शशिनम् बिभ्रती सन्ध्येव स्थिता
sp001-000905_RV_01_51-95	भुवमिति
sp001-000906_RV_01_51-95	कोष्णेन किञ्चिदुष्णेन
sp001-000907_RV_01_51-95	कवम् चोष्णे इति चकारात्कादेशः
sp001-000908_RV_01_51-95	अवभृथादपि अवभृथस्नानादपि मेध्येन पवित्रेण
sp001-000909_RV_01_51-95	पूतम् पवित्रम् मेध्यम् च इत्यमरः
sp001-000910_RV_01_51-95	वत्सस्य आलोकेन प्रदर्शनेन प्रवर्तिना प्रस्नवेन क्षीराभिस्यन्दनेन भुवम् अभिवर्षन्ती सिञ्चन्ती
sp001-000911_RV_01_51-95	कुण्डमिव ऊधः आपीनम् यस्याः सा कुण्डोध्नी
sp001-000912_RV_01_51-95	ऊधस्तु क्लीबमापीनम् इत्यमरः
sp001-000913_RV_01_51-95	ऊधसोऽनङ् इन्त्यनङादेशः
sp001-000914_RV_01_51-95	बहुव्रीहेरूधसो ङिष् इति ङीष्
sp001-000915_RV_01_51-95	रज इति
sp001-000916_RV_01_51-95	खुरोद्धूतैः अन्तिकात् समीपे गात्रम् स्पृशद्भिः
sp001-000917_RV_01_51-95	दूरान्तिकार्थेभ्यो द्वितीया च इति चकारात् पञ्चमी
sp001-000918_RV_01_51-95	रजसाम् कणैः
sp001-000919_RV_01_51-95	महीम् क्षियते ईष्टे इति महीक्षित्
sp001-000920_RV_01_51-95	तस्य तीर्थाभिषेकेण जाताम् तीर्थाभिषेकजाम्
sp001-000921_RV_01_51-95	शुद्धिम् आदधाना कुर्वाणा
sp001-000922_RV_01_51-95	एतेन वायव्यम् स्नानम् उक्तम्
sp001-000923_RV_01_51-95	उक्तम् च मनुना आग्नेयम् भस्मना स्नानम् अवगाह्यम् तु वारुणम्
sp001-000924_RV_01_51-95	आपोहिष्ठेति च ब्राह्मम् वायव्यम् गोरजः स्मृतम् इति
sp001-000925_RV_01_51-95	तामिति
sp001-000926_RV_01_51-95	निमित्तज्ञः शकुनज्ञः तपोनिधिः वसिष्ठः
sp001-000927_RV_01_51-95	पुण्यम् दर्शनम् यस्यास्ताम् धेनुम् दृष्ट्वा
sp001-000928_RV_01_51-95	आशंसितम् मनोरथः
sp001-000929_RV_01_51-95	नपुंसके भावे क्तः
sp001-000930_RV_01_51-95	तत्र अवन्ध्यम् सफलम् प्रार्थनम् यस्य तम्
sp001-000931_RV_01_51-95	अवन्ध्यमनोरथम् इत्यर्थः
sp001-000932_RV_01_51-95	याजयितुम् योग्यम् याज्यम् पार्थिवम् पुनः अब्रवीत्
sp001-000933_RV_01_51-95	अदूरवर्तिनीम् इति
sp001-000934_RV_01_51-95	हे राजन् आत्मनः कार्यस्य सिद्धिम् अदूरवर्तिनीम् शीघ्रभाविनीम् विगणय विद्धि
sp001-000935_RV_01_51-95	यद्यस्मात् कारणात् कल्याणी मङ्गलमूर्तिः
sp001-000936_RV_01_51-95	बह्वादिभ्यश्च इति ङीप्
sp001-000937_RV_01_51-95	इयम् धेनुः नाम्नि कीर्तिते कथिते सत्येव उपस्थिता
sp001-000938_RV_01_51-95	वन्यवृत्तिरिति
sp001-000939_RV_01_51-95	वने भवम् वन्यम् कन्दमूलादिकम् वृत्तिः आहारः यस्य तथाभूतः सन्
sp001-000940_RV_01_51-95	इमाम् गाम् शश्वत् सदा
sp001-000941_RV_01_51-95	आ प्रसादात् अविच्छेदेन इत्यर्थः
sp001-000942_RV_01_51-95	आत्मनः तव कर्तुः अनुगमनेन अनुसरणेन
sp001-000943_RV_01_51-95	अभ्यसनेन अनुष्ठातुः अभ्यासेन विद्याम् इव
sp001-000944_RV_01_51-95	प्रसादयितुम् प्रसन्नाम् कर्तुम् अर्हसि
sp001-000945_RV_01_51-95	गवानुसरणप्रकारम् आह
sp001-000946_RV_01_51-95	प्रस्थितायामिति
sp001-000947_RV_01_51-95	अस्याम् नन्दिन्याम् प्रस्थितायाम् प्रतिष्ठेथाः प्रयाहि
sp001-000948_RV_01_51-95	समवप्रविभ्यः स्थः इत्यात्मनेपदम्
sp001-000949_RV_01_51-95	स्थितायाम् निवृत्तगतिकायाम् स्थितिम् आचरेः स्थितिम् कुरु
sp001-000950_RV_01_51-95	तिष्ठेत्यर्थः
sp001-000951_RV_01_51-95	निषण्णायाम् उपविष्टायाम् निषीदा उपविश
sp001-000952_RV_01_51-95	विध्यर्थे लोट्
sp001-000953_RV_01_51-95	पीतम् अम्भो यया तस्याम् पीताम्भसि सत्याम् अपः पिबेः पिब
sp001-000954_RV_01_51-95	वधूरिति
sp001-000955_RV_01_51-95	वधूः जाया च भक्तिमती प्रयता सती गन्धादिभिः अर्चिताम् एनाम् प्रातः आतपोवनात्
sp001-000956_RV_01_51-95	आङ्मर्यादायाम् पदद्वयम् चैतत्
sp001-000957_RV_01_51-95	अन्वेतु अनुगच्छतु
sp001-000958_RV_01_51-95	सायम् अपि प्रत्युद्व्रजेत् प्रत्युद्गच्छेत्
sp001-000959_RV_01_51-95	विध्यर्थे लिङ्
sp001-000960_RV_01_51-95	इतीति
sp001-000961_RV_01_51-95	इति अनेन प्रकारेण त्वम् आप्रसादात् प्रसादपर्यन्तम्
sp001-000962_RV_01_51-95	आङ् मर्यादाभिविध्योः इत्यत्र वैभाषिकत्वात् असमासत्वम्
sp001-000963_RV_01_51-95	अस्याः धेनोः परिचर्यापरः शुश्रूषापरो भव
sp001-000964_RV_01_51-95	ते तव अविघ्नम् विघ्नस्य अभावः अस्तु
sp001-000965_RV_01_51-95	अव्ययम् विभक्ति इत्यादिना अर्थाभावे अव्ययीभावः
sp001-000966_RV_01_51-95	पितेव पुत्रिणाम् सत्पुत्रवताम्
sp001-000967_RV_01_51-95	प्रशंसायाम् इनिप्रत्ययः
sp001-000968_RV_01_51-95	धुरि अग्रे स्थेयाः तिष्ठेः
sp001-000969_RV_01_51-95	आशीरर्थे लिङ्
sp001-000970_RV_01_51-95	एर्लिङि इति आकारस्य एकारादेशः
sp001-000971_RV_01_51-95	त्वत्सदृशः भवत्पुत्रः अस्त्विति भावः
sp001-000972_RV_01_51-95	तथेतीति
sp001-000973_RV_01_51-95	देशकालज्ञः देशः अग्निसन्निधिः
sp001-000974_RV_01_51-95	कालः अग्निहोत्रावसानसमयः
sp001-000975_RV_01_51-95	विशिष्टदेशकालोत्पन्नम् आर्षम् ज्ञानम् अव्याहतम् इति जानन्
sp001-000976_RV_01_51-95	अत एव प्रीतिमान् शिष्यः अन्तेवासी राजा सपरिग्रहः सपत्नीकः
sp001-000977_RV_01_51-95	पत्नीपरिजनादानमूलशापाः परिग्रहाः इत्यमरः
sp001-000978_RV_01_51-95	आनतो विनयनम्रः सन्
sp001-000979_RV_01_51-95	शासितुः गुरोः आदेशम् आज्ञाम् तथेति प्रतिजग्राह स्वीचकार
sp001-000980_RV_01_51-95	अथेति
sp001-000981_RV_01_51-95	अथ प्रदोषे रात्रौ दोषज्ञः विद्वान्
sp001-000982_RV_01_51-95	विद्वान् विपश्चित् दोषज्ञः इत्यमरः
sp001-000983_RV_01_51-95	सूनृतवाक् सत्यप्रियवाक्
sp001-000984_RV_01_51-95	प्रियम् सत्यम् च सूनृतम् इति हलायुधः
sp001-000985_RV_01_51-95	स्रष्टुः सूनुः ब्रह्मपुत्रः मुनिः
sp001-000986_RV_01_51-95	अनेन प्रकृतकार्यनिर्वाहकत्वम् सूचयति
sp001-000987_RV_01_51-95	ऊर्जितश्रियम् विशाम्पतिम् मनुजेश्वरम्
sp001-000988_RV_01_51-95	द्वौ विशौ वैश्यमनुजौ इत्यमरः
sp001-000989_RV_01_51-95	संवेशाय निद्रायै
sp001-000990_RV_01_51-95	स्यान्निद्रा शयनम् स्वापः स्वप्नः संवेश इत्यपि इत्यमरः
sp001-000991_RV_01_51-95	विससर्ज आज्ञापयामास
sp001-000992_RV_01_51-95	सत्यामिति
sp001-000993_RV_01_51-95	कल्पवित् व्रतप्रयोगाभिज्ञः मुनिः तपःसिद्धौ सत्यामपि
sp001-000994_RV_01_51-95	तपसा एव राजयोग्याहारसम्पादनसामर्थ्ये सत्यपि इत्यर्थः
sp001-000995_RV_01_51-95	नियमापेक्षया तदाप्रभृत्येव व्रतचर्यापेक्षया
sp001-000996_RV_01_51-95	अस्य राज्ञः वन्यामेव
sp001-000997_RV_01_51-95	संविधीयते अनया इति संविधाम्
sp001-000998_RV_01_51-95	कुशादिशयनसामग्रीम्
sp001-000999_RV_01_51-95	आतश्चोपसर्गे इति कप्रत्ययः अकर्तरि च कारके सञ्ज्ञायाम् इति कर्माद्यर्थत्वम्
sp001-001000_RV_01_51-95	कल्पयामास सम्पादयामास
sp001-001001_RV_01_51-95	निर्दिष्टामिति
sp001-001002_RV_01_51-95	स राजा कुलपतिना मुनिकुलेश्वरेण वशिष्ठेन निर्दिष्टाम् पर्णशालाम् अध्यास्य अधिष्ठाय
sp001-001003_RV_01_51-95	तस्याम् अधिष्ठानङ्कृत्वा इत्यर्थः
sp001-001004_RV_01_51-95	अधिशीङ् इत्यादिना आधारस्य कर्मत्वम्
sp001-001005_RV_01_51-95	कर्मणि द्वितीया
sp001-001006_RV_01_51-95	प्रयतः नियतः परिग्रहः पत्नी द्वितीयो यस्येति स तथोक्तः
sp001-001007_RV_01_51-95	कुशानाम् शयने संविष्टः सुप्तः सन्
sp001-001008_RV_01_51-95	तस्य वशिष्ठस्य शिष्याणाम् अध्ययनेन अपररात्रे वेदपाठेन निवेदितम् अवसानम् यस्यास्ताम् निशाम् निनाय गमयामास
sp001-001009_RV_01_51-95	अपररात्रे अध्ययने मनुः
sp001-001010_RV_01_51-95	निशान्ते न परिश्रान्तो ब्रह्माधीत्य पुनः स्वपेत्
sp001-001011_RV_01_51-95	न चापररात्रम् अधीत्य पुनः स्वपेत् इति गौतमश्च
sp001-001012_RV_01_51-95	प्रहर्षिणीवृत्तमेतत्
sp001-001013_RV_01_51-95	तदुक्तम् म्नौ ज्रौ गः त्रिदशयतिः प्रहर्षिणीयम् इति
sp001-001014_RV_01_51-95	इति महामहोपाध्याय कोलाचलमल्लिनाथसूरिविरचितया
sp001-001015_RV_01_51-95	सञ्जीविनीसमाख्यया व्याख्यया समेतः
sp001-001016_RV_01_51-95	महाकविश्रीकालिदासकृतौ रघुवंशे महाकाव्ये
sp001-001017_RV_01_51-95	वशिष्ठाश्रमाभिगमनो नाम प्रथमः सर्गः
sp001-001018_RV_04	स इति
sp001-001019_RV_04	स रघुः गुरुणा पित्रा दत्तम् राज्यम् राज्ञः कर्म प्रजापरिपालनात्मकम्
sp001-001020_RV_04	पुरोहितादित्वात् यक्
sp001-001021_RV_04	प्रतिपद्य प्राप्य
sp001-001022_RV_04	दिनान्ते सायङ्काले सवित्रा सूर्येण निहितम् तेजः प्रतिपद्य हुताशनः अग्निः इव
sp001-001023_RV_04	अधिकम् बभौ
sp001-001024_RV_04	सौरम् तेजः सायमग्निम् सङ्क्रमते
sp001-001025_RV_04	आदित्यो वा अस्तम् यन्नग्निम् अनुप्रविशति
sp001-001026_RV_04	अग्निम् वा आदित्यः सायम् प्रविशति
sp001-001027_RV_04	इत्यादिश्रुतिः प्रमाणम्
sp001-001028_RV_04	दिलीपेति
sp001-001029_RV_04	दिलीपानन्तरम् राज्ये प्रतिष्ठितम् अवस्थितम् तम् रघुम् निशम्य आकर्ण्य पूर्वम् दिलीपकाले राज्ञाम् हृदये
sp001-001030_RV_04	प्रकर्षेण धूमः अस्य सञ्जातः प्रधूमितः अग्निः सन्तापाग्निः उत्थितः इव प्रज्वलित इव
sp001-001031_RV_04	पूर्वेभ्यः अधिकसन्तापः अभूदित्यर्थः
sp001-001032_RV_04	राजकर्तृकस्यापि निशमनस्य अग्नौ उपचरात् न समानकर्तृकत्वविरोधः
sp001-001033_RV_04	पुरुहूतेति
sp001-001034_RV_04	पुरुहूतध्वजः इन्द्रध्वजः
sp001-001035_RV_04	स किल राजभिः वृष्ट्यर्थम् पूज्यत इत्युक्तम् भविष्योत्तरे
sp001-001036_RV_04	एवम् यः कुरुते यात्राम् इन्द्रकेतोर्युधिष्ठिर
sp001-001037_RV_04	पर्जन्यः कामवर्षी स्यात् तस्य राज्ये न संशयः
sp001-001038_RV_04	इति
sp001-001039_RV_04	चतुरस्रम् ध्वजाकारम् राजद्वारे प्रतिष्ठितम्
sp001-001040_RV_04	आहुः शक्रध्वजन्नाम पौरलोकसुखावहम्
sp001-001041_RV_04	पुरुहूतध्वजस्येव तस्य रघोः नवम् अभ्युत्थानम् अभ्युन्नतिम् अभ्युदयम् च पश्यन्तीति नवाभ्युत्थानदर्शिन्यः
sp001-001042_RV_04	उदूर्ध्वम् प्रस्थिता उल्लसिताश्च नयनपङ्क्तः यासाम् ताः सप्रजाः ससन्तानाः प्रजाः जनाः
sp001-001043_RV_04	प्रजा स्यात्सन्ततौ जने इत्युभयत्रापि अमरः
sp001-001044_RV_04	ननन्दुः
sp001-001045_RV_04	सममेवेति
sp001-001046_RV_04	द्विरद इव द्विरदैश्च गच्छतीति द्विरदगामि तेन द्विरदगामिना
sp001-001047_RV_04	कर्तर्युपमाने इति सुप्यजातौ इति च णिनिः
sp001-001048_RV_04	तेन रघुणा समम् युगपदेव द्वयम् समाक्रान्तम् अधिष्ठितम्
sp001-001049_RV_04	किम् तद्द्वयम्
sp001-001050_RV_04	पितुः आगतम् पित्र्यम्
sp001-001051_RV_04	पितुर्यत् इति यत्प्रत्ययः
sp001-001052_RV_04	सिंहासनम्
sp001-001053_RV_04	अखिलम् अरीणाम् मण्डलम् राष्ट्रम् च
sp001-001054_RV_04	अथ सिंहासनारोहणानन्तरम् तस्य लक्ष्मीसन्निधानम् आह
sp001-001055_RV_04	छायेति
sp001-001056_RV_04	अत्र रघोः तेजोविशेषेण स्वयम् सन्निहितया लक्ष्म्या छत्रधारणम् कृतम् इत्युत्प्रेक्षते पद्मा लक्ष्मीः
sp001-001057_RV_04	लक्ष्मीः पद्मालया पद्मा कमला श्रीर्हरिप्रिया इत्यमरः
sp001-001058_RV_04	सा स्वयम् अदृश्या किल
sp001-001059_RV_04	किलेति सम्भावनायाम्
sp001-001060_RV_04	सती छायामण्डललक्ष्येण कान्तिपुञ्जानुमेयेन
sp001-001061_RV_04	न तु स्वरूपतो दृश्येन
sp001-001062_RV_04	छायामण्डलमित्यनेन अनातपज्ञानम् लक्ष्यते
sp001-001063_RV_04	छाया सूर्यप्रिया कान्तिः प्रतिबिम्बमनातपः इत्युभयत्राप्यमरः
sp001-001064_RV_04	पद्मातपत्रेण पद्ममेव आतपत्रम् तेन कारणभूतेन साम्राज्यदीक्षितम् साम्राज्ये
sp001-001065_RV_04	साम्राज्यकर्मणि मण्डलाधिपत्ये दीक्षितम् अभिषिक्तम् तम् भेजे
sp001-001066_RV_04	अन्यथा कथम् एतादृशी कान्तिसम्पत्तिः इति भावः
sp001-001067_RV_04	सम्प्रति सरस्वतीसान्निध्यम् आह
sp001-001068_RV_04	परिकल्पितेति
sp001-001069_RV_04	सरस्वती च काले काले सर्वेष्वपि योग्यकालेषु
sp001-001070_RV_04	नित्यवीप्सयोः इति वीप्सायाम् द्विर्वचनम्
sp001-001071_RV_04	वन्दिषु परिकल्पितसान्निध्या कृतसन्निधाना सती स्तुत्यम् स्तोत्रार्हम् तम् रघुम्
sp001-001072_RV_04	अर्थ्याभिः अर्थादनपेताभिः
sp001-001073_RV_04	धर्मपथ्यर्थन्यायादनपेते इति यत्प्रत्ययः
sp001-001074_RV_04	स्तुतिभिः स्तोत्रैः उपतस्थे
sp001-001075_RV_04	देवताबुद्ध्या पूजितवतीत्यर्थः
sp001-001076_RV_04	देवतात्वम् च ना विष्णुः पृथिवीपतिः इति वा लोकपालात्मकत्वाद्वा इति अनुसन्धेयम्
sp001-001077_RV_04	एवम् च सति उपाद्देवपूजासङ्गतिकरणमित्रकरणपथिषु इति वक्तव्यात् आत्मनेपदम् सिद्ध्यति
sp001-001078_RV_04	मनुप्रभृतिरिति
sp001-001079_RV_04	वसुन्धरा मनुप्रभृतिभिः मन्वादिभिः मान्यैः पूज्यैः राजभिः भुक्ता यद्यपि
sp001-001080_RV_04	भुक्तैवेत्यर्थः
sp001-001081_RV_04	यद्यपीत्यवधारणे
sp001-001082_RV_04	अप्यर्थे यदिवार्थे स्यात् इति केशवः
sp001-001083_RV_04	तथापि तस्मिन्राज्ञि
sp001-001084_RV_04	अन्यः पूर्वो यस्याः सा अन्यपूर्वा
sp001-001085_RV_04	अन्यपूर्वा न भवतीति अनन्यपूर्वा
sp001-001086_RV_04	अनन्योपभुक्तेवासीत्
sp001-001087_RV_04	तत्प्रथमपतिकेव अनुरक्तवतीत्यर्थः
sp001-001088_RV_04	स इति
sp001-001089_RV_04	हि यस्मात्कारणात् स रघुः युक्तदण्डतया यथापराधदण्डतया सर्वस्य लोकस्य मन आददे जहार
sp001-001090_RV_04	क इव
sp001-001091_RV_04	अतिशीतः अत्युष्णः वा न भवतीति नातिशीतोष्णः
sp001-001092_RV_04	नञर्थस्य नशब्दस्य सुप्सुपेति समासः
sp001-001093_RV_04	दक्षिणो दक्षिणदिग्भवो नभस्वान् वायुरिव
sp001-001094_RV_04	मलयानिल इव इत्यर्थः
sp001-001095_RV_04	युक्तदण्डतया इत्यत्र कामन्दकः उद्वेजयति तीक्ष्णेन मृदुना परिभूयते
sp001-001096_RV_04	दण्डेन नृपतिस्तस्मात् युक्तदण्डः प्रशस्यते इति
sp001-001097_RV_04	मन्देति
sp001-001098_RV_04	तेन रघुणा प्रजा गुरौ दिलीपविषये
sp001-001099_RV_04	सहकारः अतिसौरभः चूतः आम्रश्चूतो रसालोऽसौ सहकारोऽतिसौरभः इत्यमरः
sp001-001100_RV_04	तस्य फलेन पुष्पोद्गमे पुष्पोदय इव ततः अपि गुणाधिकतया हेतुना मन्दोत्कण्ठाः अल्पौत्सुक्याः कृताः
sp001-001101_RV_04	गुणोत्तरश्च उत्तरो विषयः पूर्वम् विस्मारयतीति भावः
sp001-001102_RV_04	नयेति
sp001-001103_RV_04	नयविद्भिः नीतिशास्त्रज्ञैः नवे नूतने तस्मिन्राज्ञि विषये
sp001-001104_RV_04	तम् अधिकृत्य इत्यर्थः
sp001-001105_RV_04	सद्धर्मयुद्धादिकम् असत्कूटयुद्धादिकम् च उपदर्शितम्
sp001-001106_RV_04	तस्मिन्राज्ञि पूर्वः पक्षः एव अभवत्
sp001-001107_RV_04	सङ्क्रान्त इत्यर्थः
sp001-001108_RV_04	उत्तरः पक्षो नाभवत्
sp001-001109_RV_04	न सङ्क्रान्त इत्यर्थः
sp001-001110_RV_04	तत्र सदसतोः मध्ये सदेवाभिमतम् नासत्
sp001-001111_RV_04	तदुद्भावनम् तु ज्ञानार्थमेवेत्यर्थः
sp001-001112_RV_04	पक्षः साधनयोग्यार्थः
sp001-001113_RV_04	पक्षः पार्श्वगरुत्साध्यसहायबलभित्तिषु इति केशवः
sp001-001114_RV_04	पञ्चानामिति
sp001-001115_RV_04	पृथिव्यादीनाम् पञ्चानाम् भूतानम् अपि गुणाः गन्धादयः उत्कर्षम् अतिशयम् पुपुषुः
sp001-001116_RV_04	अत्र उत्प्रेक्षते तस्मिन्रघौ नाम नवे महीपाले सति सर्वम् वस्तुजातम् नवमिवाभवत्
sp001-001117_RV_04	तदेव भूतजातम् इदानीम् अपूर्वगुणयोगात् अपूर्वमिव अभवदिति भावः
sp001-001118_RV_04	यथेति
sp001-001119_RV_04	यथा चन्दयति आह्लादयतीति चन्द्र इन्दुः
sp001-001120_RV_04	चदिधातोः औणादिको रप्रत्ययः
sp001-001121_RV_04	प्रह्लादनात् आह्लादकरणात् अन्वर्थः अनुगतार्थनामकः अभूत्
sp001-001122_RV_04	यथा च तपतीति तपनः सूर्यः
sp001-001123_RV_04	नन्द्यादित्वात् ल्युप्रत्ययः
sp001-001124_RV_04	प्रतापात् सन्तापजननात् अन्वर्थः
sp001-001125_RV_04	तथैव स राजा प्रकृतिरञ्जनात् अन्वर्थः सार्थकराजशब्दः अभूत्
sp001-001126_RV_04	यद्यपि राजशब्दः राजतेः दीप्त्यर्थात् कनिन्प्रत्ययान्तो न तु रञ्जेः
sp001-001127_RV_04	तथापि धातूनाम् अनेकार्थत्वात् रञ्जनात् राजा इत्युक्तम् कविना
sp001-001128_RV_04	काममिति
sp001-001129_RV_04	विशाले तस्य रघोः लोचने कामम् कर्णान्तयोः विश्रान्ते कर्णप्रान्तगते
sp001-001130_RV_04	चक्षुष्मत्ता तु
sp001-001131_RV_04	चक्षुःफलम् त्वित्यर्थः
sp001-001132_RV_04	सूक्ष्मान् कार्यार्थान् कर्तव्यार्थान् दर्शयति प्रकाशयतीति सूक्ष्मकार्यार्थदर्शी तेन सूक्ष्मकार्यार्थदर्शिना शास्त्रेणैव
sp001-001133_RV_04	शास्त्रम् दृष्टिर्विवेकिनाम् इति भावः
sp001-001134_RV_04	लब्धेति
sp001-001135_RV_04	अथ लब्धस्य राज्यस्य प्रशमनेन परिपन्थिनाम् अनुरञ्जनप्रतीकाराभ्याम्
sp001-001136_RV_04	स्थिरीकरणेन स्वस्थम् समाहितचित्तम् एनम् रघुम् पङ्कजलक्षणा पद्मचिह्ना
sp001-001137_RV_04	श्रियः अपि विशेषणमेतत्
sp001-001138_RV_04	शरत्
sp001-001139_RV_04	द्वितीया पार्थिवश्रीः राजलक्ष्मीरिव
sp001-001140_RV_04	समुपस्थिता प्राप्ता
sp001-001141_RV_04	रक्षा पौरजनस्य देशनगरग्रामेषु गुप्तिस्तथा योधानामपि सङ्ग्रहोऽथ तुलया मानव्यवस्थापनम्
sp001-001142_RV_04	साम्यम् लिङ्गिषु दानवृत्तिकरणम् त्यागः समानेऽर्चनम् कार्याण्येव महीभुजाम् प्रशमनान्येतानि राज्ये नवे
sp001-001143_RV_04	इति
sp001-001144_RV_04	निर्वृष्टेति
sp001-001145_RV_04	निःशेषम् वृष्टाः निर्वृष्टाः
sp001-001146_RV_04	कर्तरि क्तः
sp001-001147_RV_04	अत एव लघवः
sp001-001148_RV_04	तैः मेघैः मुक्तवर्त्मा त्यक्तमार्गः
sp001-001149_RV_04	अत एव सुन्दुःसहः
sp001-001150_RV_04	तस्य रघोः भानोश्च प्रतापः पौरुष् आतपश्च
sp001-001151_RV_04	प्रतापौ पौरुषातपौ इति यादवः
sp001-001152_RV_04	युगपद्दिशो व्यानशे व्याप
sp001-001153_RV_04	वार्षिकमिति
sp001-001154_RV_04	इन्द्रः
sp001-001155_RV_04	वर्षासु भवम् वार्षिकम्
sp001-001156_RV_04	वर्षानिमित्तम् इत्यर्थः
sp001-001157_RV_04	वर्षाभ्यष्ठक् इति ठक्प्रत्ययः
sp001-001158_RV_04	धनुः सञ्जहार
sp001-001159_RV_04	रघुः जैत्रम् जयशीलम्
sp001-001160_RV_04	जेतृशब्दात् तृन्नन्तात् प्रज्ञादिभ्यश्च इति स्वार्थे अण्प्रत्ययः
sp001-001161_RV_04	धनुः दधौ
sp001-001162_RV_04	हि यस्मात् तौ इन्द्ररघू प्रजानाम् अर्थस्य प्रयोजनस्य वृष्टिविजयलक्षणस्य
sp001-001163_RV_04	साधनविषये पर्यायेण उद्यते कार्मुके याभ्याम् तौ पर्यायोद्यतकार्मुकौ
sp001-001164_RV_04	पर्यायोद्यमविश्रमौ इति पाठान्तरे पर्यायेण उद्यमः विश्रमश्च ययोस्तौ पर्यायोद्यमविश्रमौ
sp001-001165_RV_04	द्वयोः पर्यायकरणात् अक्लेश इति भावः
sp001-001166_RV_04	पुण्डरीकेति
sp001-001167_RV_04	पुण्डरीकम् सिताम्भोजम् एव आतपत्रम् यस्य स तथोक्तः
sp001-001168_RV_04	विकसन्ति काशानि काशाख्यतृणकुसुमान्येव चामराणि यस्य स तथोक्तः
sp001-001169_RV_04	ऋतुः शरदृतुः पुण्डरीकनिभातपत्रम् काशनिभचामरम् तम् रघुम् विडम्बयामास अनुचकार
sp001-001170_RV_04	तस्य रघोः श्रियम् पुनः शोभाम् तु न प्राप
sp001-001171_RV_04	शोभासम्पत्तिपद्मासु लक्ष्मीः श्रीरिव कथ्यते इति शाश्वतः
sp001-001172_RV_04	प्रसादेति
sp001-001173_RV_04	प्रसादेन सुमुखे तस्मिन्रघौ विशदप्रभे निर्मलकान्तौ चन्द्रे च द्वयोः विषये
sp001-001174_RV_04	तदा चक्षुष्मताम् प्रीतिः अनुरागः समरसा समस्वादा
sp001-001175_RV_04	तुल्यभोगेति यावत्
sp001-001176_RV_04	रसो गन्धे रसः स्वादे इति विश्वः
sp001-001177_RV_04	आसीत्
sp001-001178_RV_04	हंसश्रेणीश्विति
sp001-001179_RV_04	हंसानाम् श्रेणीषु पङ्क्तिषु
sp001-001180_RV_04	तारासु नक्षत्रेषु
sp001-001181_RV_04	कुमुदानि येषु सन्तीति कुमुद्वन्ति
sp001-001182_RV_04	कुमुद्वान्कुमुदप्राये इत्यमरः
sp001-001183_RV_04	कुमुदनडवेतसेभ्यो ड्मतुप्
sp001-001184_RV_04	तेषु
sp001-001185_RV_04	कुमुदप्रायेष्वित्यर्थः
sp001-001186_RV_04	वारिषु च तदीयानाम् रघुसम्बन्धिनाम् यशसाम् विभूतयः सम्पदः पर्यस्ता इव प्रसारिताः किम्
sp001-001187_RV_04	इत्युत्प्रेक्षा
sp001-001188_RV_04	अन्यथा कथमेषाम् धवलिमा इति भावः
sp001-001189_RV_04	इक्षुच्छायेति
sp001-001190_RV_04	इक्षूणाम् छाया इक्षुच्छायम्
sp001-001191_RV_04	छाया बाहुल्ये इति नपुंसकत्वम्
sp001-001192_RV_04	तत्र निषण्णा इक्षुच्छायनिषादिन्यः
sp001-001193_RV_04	इक्षुच्छायानिषादिन्यः इति स्त्रीलिङ्गपाठे इक्षोः छायेति विग्रहः
sp001-001194_RV_04	अन्यथा बहुत्वे नपुंसकत्वप्रसङ्गात्
sp001-001195_RV_04	शालीन् गोपायन्ति रक्षन्तीति शालिगोप्यः सस्यपालिकाः स्त्रियः
sp001-001196_RV_04	कर्मण्यण्
sp001-001197_RV_04	टिड्ढाणञ् इत्यादिना ङीप्
sp001-001198_RV_04	गोप्तुः रक्षकस्य तस्य रघोः
sp001-001199_RV_04	गुणेभ्य उदयः यस्य तद्गुणोदयम् गुणोत्पन्नम् आकुमारम् कुमारात् आरभ्य कथोद्घातः कथारम्भो यस्य तत्
sp001-001200_RV_04	कुमारैरपि स्तूयमानम् इत्यर्थः
sp001-001201_RV_04	यशो जगुः गायन्ति स्म
sp001-001202_RV_04	अथवा कुमारस्य सतो रघोः याः कथाः इन्द्रविजयादयः तत आरभ्य आकुमारकथम्
sp001-001203_RV_04	तत्रापि अभिविधौ अव्ययीभावः
sp001-001204_RV_04	आकुमारकथम् उद्घातो यस्मिन्कर्मणि
sp001-001205_RV_04	गानक्रियाविशेषणमेतत्
sp001-001206_RV_04	स्यादभ्यादानमुद्घात आरम्भः इत्यमरः
sp001-001207_RV_04	आकुमारकथोद्भूतम् इति पाठे कुमारस्य सतः तस्य कथाभिः चरितैः उद्भूतम् यद्यशः तद्यश आरभ्य यशो जगुरिति व्याख्येयम्
sp001-001208_RV_04	प्रससादेति
sp001-001209_RV_04	महौजसः कुम्भयोनेः अगस्त्यस्य
sp001-001210_RV_04	अगस्त्यः कुम्भसम्भवः इत्यमरः
sp001-001211_RV_04	उदयात् अम्भः प्रससाद प्रसन्नम् बभूव
sp001-001212_RV_04	महौजसः रघोः उदयात् अभिभवाशङ्कि द्विषताम् मनः चुक्षुभे कालुष्यम् प्राप
sp001-001213_RV_04	अगस्त्योदये जलानि प्रसीदन्ति इत्यागमः
sp001-001214_RV_04	मदोदग्रा इति
sp001-001215_RV_04	मदोदग्राः मदोद्धताः
sp001-001216_RV_04	ककुदेषाम् अस्तीति ककुद्मन्तः
sp001-001217_RV_04	महाककुद इत्यर्थः
sp001-001218_RV_04	यवादित्वात् मकारस्य वत्वाभावः
sp001-001219_RV_04	सरिताम् कूलानि उद्रुजन्तीति कूलमुद्रुजाः
sp001-001220_RV_04	उदि कूले रुजिवहोः इति खश्प्रत्ययः
sp001-001221_RV_04	अरुर्द्विषत् इत्यादिना मुमागमः
sp001-001222_RV_04	महान्तः उक्षाणो महोक्षाः
sp001-001223_RV_04	अचतुर इत्यादिना निपातनात् अकारान्तः
sp001-001224_RV_04	लीलाखेलम् विलाससुभगम् तस्य रघोः उत्साहवतो वपुष्मतः परभञ्जकस्य विक्रमम् शौर्यम् अनुप्रापुः अनुचक्रुः
sp001-001225_RV_04	प्रसवैरति
sp001-001226_RV_04	मदस्येव गन्धो येषाम् तैः मदगन्धिभिः
sp001-001227_RV_04	उपमानाच्च इति ईकारः समासान्तः
sp001-001228_RV_04	सप्तपर्णानाम् वृक्षविशेषाणाम्
sp001-001229_RV_04	सप्तपर्णो विशालत्वक्शारदो विषमच्छदः इत्यमरः
sp001-001230_RV_04	प्रसवैः पुष्पैः आहताः तस्य रघोः नागाः गजाः
sp001-001231_RV_04	गजेऽपि नागमातङ्गौ इत्यमरः
sp001-001232_RV_04	असूयया इव आहतिनिमित्तया स्पर्धया इव सप्तधैव प्रसुस्रुवुः मुदम् ववृषुः
sp001-001233_RV_04	प्रतिगजगन्धाभिमानादिति भावः
sp001-001234_RV_04	करात्कटाभ्याम् मेढ्राच्च नेत्राभ्याम् च मदस्रुतिः इति पालकाप्ये
sp001-001235_RV_04	करान्नासारन्धाभ्याम् इत्यर्थः
sp001-001236_RV_04	सरित इति
sp001-001237_RV_04	सरितः गाधाः सुप्रतराः कुर्वती
sp001-001238_RV_04	पथो मार्गांश्च आश्यानकर्दमान् शुष्कपङ्कान् कुर्वती
sp001-001239_RV_04	संयोगादेरातो धातोर्यण्वतः इति श्यतेः निष्ठातस्य नत्वम्
sp001-001240_RV_04	शरत् शरदृतुः तम् रघुम् शक्तेः उत्साहशक्तेः प्रथमम् प्राक् यात्रायै दण्डयात्रायै चोदयामास प्रेरयामास
sp001-001241_RV_04	प्रभावमन्त्रशक्तिसम्पन्नस्य शरत् स्वयम् उत्साहम् उत्पादयामासा इत्यर्थः
sp001-001242_RV_04	तस्मा इति
sp001-001243_RV_04	वाजिनाम् अश्वानाम् नीराजनाविधौ नीराजनाख्ये शान्तिकर्मणि सम्यक् विधिवत् हुतः होमसमिद्धः वह्निः
sp001-001244_RV_04	प्रगता दक्षिणम् प्रदक्षिणम्
sp001-001245_RV_04	तिष्ठद्गुप्रभृतित्वात् अव्ययीभावः
sp001-001246_RV_04	प्रदक्षिणम् या अर्चिः ज्वाला तस्याः व्याजेन हस्तेनेव तस्मै जयम् ददौ
sp001-001247_RV_04	उक्तम् आहवयात्रायाम् इद्धः प्रदक्षिणगतो हुतभुङ् नृपस्य धात्रीम् समुद्ररशनाम् वशगाम् करोति इति
sp001-001248_RV_04	वाजिग्रहणम् गजादीनाम् अपि उपलक्षणम् तेषामपि नीराजनाविधानात्
sp001-001249_RV_04	स इति
sp001-001250_RV_04	गुप्तौ मूलम् स्वनिवासस्थानम् प्रत्यन्तः प्रान्तदुर्गम् च येन स गुप्तमूलप्रत्यन्तः
sp001-001251_RV_04	शुद्धपार्ष्णिः उद्धतपृष्ठशत्रुः सेनया रक्षितपृष्ठदेशो वा
sp001-001252_RV_04	अयान्वितः अयः शुभावहो विधिः इत्यमरः
sp001-001253_RV_04	स रघुः षड्विधम् मौलभृत्यादिरूपम् बलम् सैन्यम्
sp001-001254_RV_04	मौलम् भृत्यः सुहृच्छ्रेणी द्विषदाटविकम् बलम् इति कोषः
sp001-001255_RV_04	आदाय दिशाम् जिगीषया जेतुमिच्छया प्रतस्थे चचाल
sp001-001256_RV_04	अवाकिरन् इति
sp001-001257_RV_04	वयोवृद्धाः पौरयोषितः तम् रघुम् प्रयान्तम् लाजैः आचारलाजैः मन्दरोद्धूतैः पृषतैः बिन्दुभिः क्षीरोर्मयः क्षीरसमुद्रोर्मयोः अच्युतम् विष्णुम् इव
sp001-001258_RV_04	अवाकिरन् पर्यक्षिपन्
sp001-001259_RV_04	स इति
sp001-001260_RV_04	प्राचीनबर्हिर्नामा कश्चिन्महाराज इति केचित्
sp001-001261_RV_04	प्राचीनबर्हिः इन्द्रः
sp001-001262_RV_04	पर्जन्यो मघवा वृषा हरिहयः प्राचीनबर्हिस्तथा इति इन्द्रपर्यायेषु हलायुधाभिधानात्
sp001-001263_RV_04	तेन तुल्यः स रघुः
sp001-001264_RV_04	अनिलेन अनुकूलवातेन उद्धूतैः केतुभिः ध्वजैः अहितान् रिपून् तर्जयन्निव भर्त्सयन्निव
sp001-001265_RV_04	तर्जिभर्त्स्योः अनुदात्तेत्त्वेऽपि चक्षिङः ङित्करणेन अनुदात्तेत्त्व निमित्तस्य आत्मनेपदस्य अनित्यत्वज्ञापनात् परस्मैपदमिति वामनः
sp001-001266_RV_04	प्रथमम् प्राचीम् दिशम् ययौ
sp001-001267_RV_04	रजोभिरिति
sp001-001268_RV_04	किम् कुर्वन्
sp001-001269_RV_04	स्यन्दनोद्धूतैः रजोभिः घनसन्निभैः वर्णतः क्रियातः परिमाणतश्च मेघतुल्यैः गजैश्च
sp001-001270_RV_04	यथाक्रमम् व्योम आकाशम् भुवस्तलमिव भूतलम् च व्योमेव कुर्वन्
sp001-001271_RV_04	ययाविति पूर्वेण सम्बन्धः
sp001-001272_RV_04	प्रताप इति
sp001-001273_RV_04	अग्रे प्रतापः तेजोविशेषः
sp001-001274_RV_04	स प्रतापः प्रभावश्च यत्तेजः कोशदण्डजम् इत्यमरः
sp001-001275_RV_04	ततः शब्दः सेनाकलकलः
sp001-001276_RV_04	तदनन्तरम् परागो धूलिः
sp001-001277_RV_04	परागः पुष्परजसि धूलिस्नानीययोरपि इति विश्वः
sp001-001278_RV_04	पश्चात् रथादि रथाश्वादिकम् चतुरङ्गबलम्
sp001-001279_RV_04	रथानीकम् इति पाठे इतिशब्दाध्याहारेण योज्यम्
sp001-001280_RV_04	इति इत्थम् चतुःस्कन्धेव चतुर्व्यूहेव
sp001-001281_RV_04	स्कन्धः प्रकाण्डे कायांशे विज्ञानादिषु पञ्चसु
sp001-001282_RV_04	नृपे समूहे व्यूहे च इति हैमः
sp001-001283_RV_04	सा चमूः ययौ
sp001-001284_RV_04	मरुपृष्ठेति
sp001-001285_RV_04	स रघुः शक्तिमत्त्वात् समर्थत्वात् मरुपृष्ठानि निर्जलस्थानानि
sp001-001286_RV_04	समानौ मरुधन्वानौ इत्यमरः
sp001-001287_RV_04	उदम्भांसि उद्भूतजलानि चकार
sp001-001288_RV_04	नाव्या नौभिः तार्या नदीः
sp001-001289_RV_04	नाव्यम् त्रिलिङ्गम् नौतार्ये इत्यमरः
sp001-001290_RV_04	नौवयोधर्मविषमूल इत्यादिना यत्प्रत्ययः
sp001-001291_RV_04	सुप्रतराः सुखेन तार्याः चकार
sp001-001292_RV_04	विपिनानि अरण्यानि
sp001-001293_RV_04	अटव्यरण्यम् विपिनम् इत्यमरः
sp001-001294_RV_04	प्रकाशानि निर्वृक्षाणि चकार
sp001-001295_RV_04	शक्त्युत्कर्षात् तस्य अगम्यम् किमपि नासीदिति भावः
sp001-001296_RV_04	स इति
sp001-001297_RV_04	महतीम् सेनाम् पूर्वसागरगामिनीम् कर्षन् स रघुः
sp001-001298_RV_04	हरस्य जटाभ्यः भ्रष्टाम् गङ्गाम् कर्षन्
sp001-001299_RV_04	सापि पूर्वसागरगामिनी
sp001-001300_RV_04	भगीरथ इव बभौ
sp001-001301_RV_04	भगीरथो नाम कश्चित्कपिलदग्धानाम् सागराणाम् नप्ता तत्पावनाय हरकिरीटात् गङ्गाम् प्रवर्तयिता राजा
sp001-001302_RV_04	यत्सम्बन्धात् गङ्गा च भागीरथीति गीयते
sp001-001303_RV_04	त्याजितैरिति
sp001-001304_RV_04	फलम् फले धने बीजे निष्पत्तौ भोगलाभयोः इति केशवः
sp001-001305_RV_04	फलम् लाभम्
sp001-001306_RV_04	वृक्षपक्षे प्रसवम् च त्याजितैः
sp001-001307_RV_04	त्यजेर्ण्यन्ताद्द्विकर्मकात् अप्रधाने कर्मणि क्तः
sp001-001308_RV_04	उत्खातैः स्वपदात् च्यावितैः
sp001-001309_RV_04	अन्यत्र उत्पाटितैः
sp001-001310_RV_04	बहुधा भग्नैः रणे जितैः
sp001-001311_RV_04	अन्यत्र छिन्नैः नृपैः
sp001-001312_RV_04	पादपैः दन्तिनो गजस्य इव
sp001-001313_RV_04	तस्य रघोः मार्गम् उल्बणः प्रकाश आसीत्
sp001-001314_RV_04	प्रकाशम् प्रकटम् स्पष्टम् उल्बणम् विशदम् स्फुटम् इति यादवः
sp001-001315_RV_04	पौरस्त्यानिति
sp001-001316_RV_04	जयी जयनशीलः
sp001-001317_RV_04	जिदृक्षिविश्री इत्यादिना इनिप्रत्ययः
sp001-001318_RV_04	स रघुः एवम्
sp001-001319_RV_04	पुरः भवान् पौरस्त्यान् प्राच्यान्
sp001-001320_RV_04	दक्षिणापश्चात्पुरसस्त्यक् इति त्यक्प्रत्ययः
sp001-001321_RV_04	तांस्तान्
sp001-001322_RV_04	सर्वान् इत्यर्थः
sp001-001323_RV_04	वीप्सायाम् द्विरुक्तिः
sp001-001324_RV_04	जनपदान् देशान् आक्रामन् तालीवनैः श्यामम् महोदधेः उपकण्ठम् अन्तिकम् प्राप
sp001-001325_RV_04	अनम्राणामिति
sp001-001326_RV_04	अनम्राणाम्
sp001-001327_RV_04	कर्मणि षष्ठी
sp001-001328_RV_04	समुद्धर्तुः उन्मूलयितुः तस्मात् रघोः सकाशात्
sp001-001329_RV_04	भीत्रार्थानाम् भयहेतुः इत्यपादानत्वात् पञ्चमी
sp001-001330_RV_04	सिन्धुरयात् नदीवेगादिव सुह्मैः सुह्मदेशीयैः
sp001-001331_RV_04	सुह्मादयः शब्दाः जनपदवचनाः क्षत्रियम् आचक्षते
sp001-001332_RV_04	वैतसीम् वेतसः सम्बन्धिनीम् वृत्तिम्
sp001-001333_RV_04	प्रणतिम् इत्यर्थः
sp001-001334_RV_04	आश्रित्य
sp001-001335_RV_04	आत्मा संरक्षितः
sp001-001336_RV_04	अत्र कौटिल्यः बलीयसाभियुक्तो दुर्बलः सर्वत्र अनुप्रणतो वेतसधर्मम् आतिष्ठेत् इति
sp001-001337_RV_04	वङ्गानिति
sp001-001338_RV_04	नेता नायकः स रघुः नौभिः साधनैः उद्यतान् सन्नद्धान् वङ्गान् राज्ञः तरसा बलेन
sp001-001339_RV_04	तरसी बलरंहसी इति यादवः
sp001-001340_RV_04	उत्खाय उन्मूल्य गङ्गायाः स्रोतसाम् प्रवाहाणाम् अन्तरेषु द्वीपेषु जयस्तम्भान् निचखान
sp001-001341_RV_04	स्थापितवानित्यर्थः
sp001-001342_RV_04	आपादेति
sp001-001343_RV_04	आपादपद्मम् अङ्घ्रिपद्मपर्यन्तम् प्रणताः
sp001-001344_RV_04	अत एव उत्खाताः पूर्वम् उद्धृता अपि प्रतिरोपिताः पश्चात्स्थापिताः ते वङ्गाः
sp001-001345_RV_04	कलमा इव शालिविशेषा इव
sp001-001346_RV_04	शालयः कलमाद्याश्च षष्टिकाद्याश्च पुंस्यमी इत्यमरः
sp001-001347_RV_04	तेऽपि आपादपद्मम् पादपद्ममूलपर्यन्तम् प्रणताः
sp001-001348_RV_04	पादो बुध्ने तुरीयांश शैलप्रत्यन्तपर्वताः इति विश्वः
sp001-001349_RV_04	उत्खातप्रतिरोपिताश्च
sp001-001350_RV_04	रघुम् फलैः धनैः
sp001-001351_RV_04	अन्यत्र सस्यैः
sp001-001352_RV_04	संवर्धयामासुः
sp001-001353_RV_04	फलम् फले धने बीजे निष्पत्तौ भोगलाभयोः
sp001-001354_RV_04	सस्ये इति केशवः
sp001-001355_RV_04	स इति
sp001-001356_RV_04	स रघुः बद्धाः द्विरदा एव
sp001-001357_RV_04	बद्धाः द्विरदा एव सेतवः यैस्तैः सैन्यैः कपिशाम् नाम नदीम् तीर्त्वा
sp001-001358_RV_04	करभाम् इति केचित्पठन्ति
sp001-001359_RV_04	उत्कलैः राजभिः आदर्शितपथः सन्दर्शितमार्गः सन् कलिङ्गाभिमुखो ययौ
sp001-001360_RV_04	स इति
sp001-001361_RV_04	स रघुः महेन्द्रस्य कुलपर्वतविशेषस्य
sp001-001362_RV_04	महेन्द्रो मलयः सह्यः शक्तिमान् ॠक्षपर्वतः
sp001-001363_RV_04	विन्ध्यश्च पारियात्रश्च सप्तैते कुलपर्वताः
sp001-001364_RV_04	इति विष्णुपुराणात्
sp001-001365_RV_04	मूर्ध्नि तीक्ष्णम् दुःसहम् प्रतापम्
sp001-001366_RV_04	यन्ता सारथिः गम्भीरवेदिनः द्विरदस्य गजविशेषस्य मूर्ध्नि तीक्ष्णम् निशितम् अङ्कुशम् इव
sp001-001367_RV_04	न्यवेशयत् निक्षिप्तवान्
sp001-001368_RV_04	त्वग्भेदात् क्षोणितस्रावात् मांसस्य क्रथनादपि
sp001-001369_RV_04	आत्मानम् यो न जानाति स स्याद्गम्भीरवेदिता
sp001-001370_RV_04	इति राजपुत्रीये
sp001-001371_RV_04	चिरकालेन यो वेत्ति शिक्षाम् परिचितामपि
sp001-001372_RV_04	गम्भीरवेदी विज्ञेयः स गजो गजवेदिभिः
sp001-001373_RV_04	इति मृगचर्मीये
sp001-001374_RV_04	प्रतिजग्राहेति
sp001-001375_RV_04	गजसाधनः सन् कालिङ्गः कलिङ्गानाम् राजा
sp001-001376_RV_04	द्व्यञ्मगधकलिङ्ग इत्यादिना अण्प्रत्ययः
sp001-001377_RV_04	अस्त्रैः आयुधैः तम् रघुम्
sp001-001378_RV_04	पक्षाणाम् छेदे उद्यतम् उद्युक्तम् शक्रम् शिलावर्षी पर्वत इव
sp001-001379_RV_04	प्रतिजग्राह प्रत्यभियुक्तवान्
sp001-001380_RV_04	द्विषामिति
sp001-001381_RV_04	काकुत्स्थः रघुः तत्र महेन्द्राद्रौ द्विषाम् नाराचदुर्दिनम् नाराचानाम् बाणविशेषाणाम् दुर्दिनम्
sp001-001382_RV_04	लक्षणया वर्षमुच्यते
sp001-001383_RV_04	विषह्य सहित्वा सत् यथाशास्त्रम् मङ्गलस्नात इव विजयमङ्गलार्थम् अभिषिक्त इव जयश्रियम् प्रतिपेदे प्राप
sp001-001384_RV_04	यत्तु सर्वौषधिस्नानम् तन्माङ्गल्यमुदीरितम् इति यादवः
sp001-001385_RV_04	ताम्बूलीनाम् इति
sp001-001386_RV_04	तत्र महेन्द्राद्रौ युध्यन्त इति योधाः
sp001-001387_RV_04	पचाद्यच्
sp001-001388_RV_04	रचिताः कल्पिताः आपानभूमयः पानयोग्यप्रदेशाः यैस्ते तथोक्ताः सन्तः नारिकेलासवम् नारिकेलमद्यम् ताम्बूलीनाम् नागवल्लीनाम् दलैः पपुः
sp001-001389_RV_04	तत्र विजह्रु इत्यर्थः
sp001-001390_RV_04	शात्रवम् यशश्च पपुः
sp001-001391_RV_04	जह्रुरित्यर्थः
sp001-001392_RV_04	गृहीतेति
sp001-001393_RV_04	धर्मविजयी धर्मार्थम् विजयशीलः स नृपः रघुः
sp001-001394_RV_04	गृहीतश्चासौ प्रतिमुक्तश्च गृहीतप्रतिमुक्तः
sp001-001395_RV_04	तस्य महेन्द्रनाथस्य कालिङ्गस्य श्रियम् जहार
sp001-001396_RV_04	धर्मार्थमिति भावः
sp001-001397_RV_04	मेदिनीम् तु न जहार
sp001-001398_RV_04	शरणागतवात्सल्यादिति भावः
sp001-001399_RV_04	तत इति
sp001-001400_RV_04	ततः प्राचीविजयानन्तरम् फलवत् पूगमालिना फलितक्रमुकश्रेणीमता
sp001-001401_RV_04	व्रीह्यादित्वात् इनिप्रत्यय
sp001-001402_RV_04	वेलायाः समुद्रकूलस्य तटेन उपान्तेनैव अगस्त्येन आचरिताम् आशाम् दक्षिणाम् दिशम् अनाशास्यजयः
sp001-001403_RV_04	अयत्नसिद्धत्वात् अप्रार्थनीयजयः सन्
sp001-001404_RV_04	ययौ
sp001-001405_RV_04	अगस्त्यो दक्षिणामाशाम् आश्रित्य नभसि स्थितः
sp001-001406_RV_04	वरुणस्यात्मजो योगी विन्ध्यवातापिमर्दनः
sp001-001407_RV_04	इति ब्रह्मपुराणे
sp001-001408_RV_04	स इति
sp001-001409_RV_04	स रघुः गजानाम् दानेन मदेन सुगन्धिना सुरभिगन्धिना
sp001-001410_RV_04	गन्धस्य इत्यादिना इकारादेशः समासान्तः
sp001-001411_RV_04	यद्यपि गन्धस्य इत्वे तदेकान्तग्रहणम् कर्तव्यम् इति नैसर्गिकगन्धविवक्षायाम् एव इकारादेशः
sp001-001412_RV_04	तथापि निरङ्कुशाः कवयः
sp001-001413_RV_04	तथा माघकाव्ये वव्रयुक्छदगुच्छसुगन्धयः सततमास्त्रतगानगिरोऽलिभिः नैषधे च
sp001-001414_RV_04	अपाम् हि तृप्ताय न वारिधाराः स्वादुः सुगन्धिः स्वदते तुषारा इति
sp001-001415_RV_04	न कर्मधारयात् मत्वर्थीयः इति निषेधात् इनिप्रत्ययपक्षोऽपि जघन्य एव
sp001-001416_RV_04	सेनायाम् समवेताः सैन्याः
sp001-001417_RV_04	सेनायाम् समवेता ये सैन्यास्ते सैनिकाश्च ते इत्यमरः
sp001-001418_RV_04	सेनाया वा इति ण्यप्रत्ययः
sp001-001419_RV_04	तेषाम् परिभोगेण कावेरीम् नामसरितम् सरिताम् पत्युः समुद्रस्य शङ्कनीयाम् न विश्वसनीयाम् इव अकरोत्
sp001-001420_RV_04	सम्भोगलिङ्गदर्शनात् भर्तुः अविश्वासो भवतीति भावः
sp001-001421_RV_04	बलैरिति
sp001-001422_RV_04	विजिगीषोः विजेतुमिच्छोः गताध्वनः तस्य रघोः बलैः सैन्यैः
sp001-001423_RV_04	बलम् शक्तिर्बलम् सैन्यम् इति यादवः
sp001-001424_RV_04	मारीचेषु मरीचवनेषु उद्भ्रान्ताः परिभ्रान्ताः हारीताः पक्षिविशेषाः यासु ताः
sp001-001425_RV_04	तेषाम् विशेषा हारीतो मद्गुः कारण्डवः प्लवः इत्यमरः
sp001-001426_RV_04	मलयाद्रेः उपत्यका आसन्नभूमयः
sp001-001427_RV_04	उपत्यकाद्रेरासन्ना भूमिरूर्ध्वमधित्यका इत्यमरः
sp001-001428_RV_04	उपाधिभ्याम् त्यकन् इत्यादिना त्यकन्प्रत्ययः
sp001-001429_RV_04	अध्युशिताः
sp001-001430_RV_04	उपत्यकासु उषितम् इत्यर्थः
sp001-001431_RV_04	उपान्वध्याङ्वसः इति कर्मत्वम्
sp001-001432_RV_04	ससञ्जुरिति
sp001-001433_RV_04	अश्वैः क्षुण्णानाम् एलानाम् एलालतानाम् उत्पतिष्णवः उत्पतनशीलाः अलङ्कृञ् इत्यादिना इष्णुच्प्रत्ययः
sp001-001434_RV_04	फलरेणवः फलरजांसि तुल्यगन्धिषु समानगन्धिषु
sp001-001435_RV_04	सर्वधनीतिवत् इन्नन्तः बहुव्रीहिः
sp001-001436_RV_04	मत्तेभानाम् कटेषु ससञ्जुः सक्ताः
sp001-001437_RV_04	गजगण्डे कटी कटौ इति कोषः
sp001-001438_RV_04	भोगीति
sp001-001439_RV_04	चन्दनानाम् चन्दनद्रुमाणाम् भोगिवेष्टनमार्गेषु सर्पवेष्टनान्निम्नेषु समर्पितम् सञ्जितम् त्रिपदीच्छेदिनाम् पादशृङ्खलच्छेदकानाम् अपि
sp001-001440_RV_04	त्रिपदी पादबन्धनम् इति यादवः
sp001-001441_RV_04	करिणाम्
sp001-001442_RV_04	ग्रीवासु भवम् ग्रैवम् कण्ठबन्धनम्
sp001-001443_RV_04	ग्रीवाभ्योऽण्च इत्यण्प्रत्ययः
sp001-001444_RV_04	नास्रसत् न स्रस्तम् अभूत्
sp001-001445_RV_04	द्युद्भ्यो लुङि इति परस्मैपदे पुषादित्वात् अङ्
sp001-001446_RV_04	अनिदिताम् इति नकारलोपः
sp001-001447_RV_04	दिशीति
sp001-001448_RV_04	दक्षिणस्याम् दिशि रवेरपि तेजः मन्दायते मन्दम् भवति
sp001-001449_RV_04	लोहितादित्वात् क्यष्प्रत्ययः
sp001-001450_RV_04	वा क्यषः इत्यात्मनेपदम्
sp001-001451_RV_04	दक्षिणायने तेजोमान्द्यादिति भावः
sp001-001452_RV_04	तस्यामेव दिशि
sp001-001453_RV_04	पाण्ड्याः पाण्डूनाम् जनपदानाम् राजानः पाण्ड्याः
sp001-001454_RV_04	पाण्डोर्ड्यणवक्तव्यः
sp001-001455_RV_04	रघोः प्रतापम् न विषेहिरे न सोढवन्तः
sp001-001456_RV_04	सूर्यविजयिनः अपि विजितवान् इति नायकस्य महानुत्कर्षो गम्यते
sp001-001457_RV_04	ताम्रपर्णीति
sp001-001458_RV_04	ते पाण्ड्याः ताम्रपर्ण्या नद्या समेतस्य सङ्गतस्य महोदधेः सम्बन्धि सञ्चितम् मुक्तासारम् मौक्तिकवरम्
sp001-001459_RV_04	सारो बले स्थिरांशे च न्याय्ये क्लीबम् वरे त्रिषु इत्यमरः
sp001-001460_RV_04	स्वम् स्वकीयम् सञ्चितम् यश इव तस्मै रघवे निपत्य प्रणिपत्य ददुः
sp001-001461_RV_04	यशसः शुभ्रत्वात् औपम्यम्
sp001-001462_RV_04	ताम्रपर्णीसङ्गमे मौक्तिकोत्पत्तिरिति प्रसिद्धम्
sp001-001463_RV_04	स इति
sp001-001464_RV_04	युग्ममेतत्
sp001-001465_RV_04	असह्यविक्रमः स रघुः तटेषु सानुषु आलीनचन्दनौ व्याप्तचन्दनद्रुमौ
sp001-001466_RV_04	गन्धसारो मलयजो भद्रश्रीश्चन्दनोऽस्त्रियाम् इत्यमरः
sp001-001467_RV_04	स्तनपक्षे प्रान्तेषु व्याप्तचन्दनानुलेपौ
sp001-001468_RV_04	तस्याः दक्षिणस्याः दिशः स्तनाविव स्थितौ मलयदर्दुरौ नाम शैलौ यथाकामम् यथेच्छम् निर्विश्य उपभुज्य
sp001-001469_RV_04	निर्वेशो भृतिभोगयोः इत्यमरः
sp001-001470_RV_04	उदकान्यस्य सन्तीति उदन्वान् उदधिः
sp001-001471_RV_04	उदन्वानुदधौ च इति निपातः
sp001-001472_RV_04	उदन्वता दूरान्मुक्तम् दूरतः त्यक्तम्
sp001-001473_RV_04	स्तोकान्तिकदूरार्थकृच्छ्राणि क्तेन इति समासः
sp001-001474_RV_04	पञ्चम्याः स्तोकादिभ्यः इत्यलुक्
sp001-001475_RV_04	स्रस्तांशुकम् मेदिन्याः नितम्बम् इव स्थितम् सह्यम् सह्याद्रिम् अलङ्घयत् प्राप्तः अतिक्रान्तो वा
sp001-001476_RV_04	सम्प्रति प्रतीचीम् दिशम् अभिययौ इत्याह
sp001-001477_RV_04	तस्येति
sp001-001478_RV_04	अपरान्तानाम् पाश्चात्यानाम् जये उद्यतैः उद्युक्तैः
sp001-001479_RV_04	अपरान्तास्तु पाश्चात्त्याः ते च सूर्यरिकादयः इति यादवः
sp001-001480_RV_04	असर्पद्भिः गच्छद्भिः तस्य रघोः अनीकैः सैन्यैः
sp001-001481_RV_04	अनीकम् तु रणे सैन्ये इति विश्वः
sp001-001482_RV_04	अर्णवो रामस्य जामदग्न्यस्य अस्त्रैः उत्सारितः परिसारितः अपि सह्यलग्न इव आसीत्
sp001-001483_RV_04	सैन्यम् द्वितीयः अर्णवः इव अदृश्यतेति भावः
sp001-001484_RV_04	भयेति
sp001-001485_RV_04	तेन रघुणा भयेन उत्सृष्टविभूषाणाम् परिहृतभूषणानाम् केरलयोषिताम् केरलाङ्गनानाम् अलकेषु चमूरेणुः सेनारजः चूर्णस्य कुङ्कुमादिरजसः प्रतिनिधीकृतः
sp001-001486_RV_04	एतेन योषिताम् पलायनम् चमूनाम् च तदनुधावनम् ध्वन्यते
sp001-001487_RV_04	मुरलेति
sp001-001488_RV_04	मुरला नाम केरलदेशेषु काचिन्नदी
sp001-001489_RV_04	मुरलीमारुतोद्भूतम् इति केचित्पठन्ति
sp001-001490_RV_04	तस्याः मारुतेन उद्धूतम् उत्थापितम् कैतकम् केतकीसम्बन्धि रजः तद्योधवारवाणानाम् रघुभटकञ्चुकानाम्
sp001-001491_RV_04	कञ्चुको वारवाणोऽस्त्री इत्यमरः
sp001-001492_RV_04	अयत्नपटवासताम् अयत्नसिद्धवस्त्रवासनाद्रव्यत्वम् अगमत्
sp001-001493_RV_04	पिष्टातः पटवासकः इत्यमरः
sp001-001494_RV_04	अभ्यभूयतेति
sp001-001495_RV_04	चरताम् गच्छताम् वाहानाम् वाजिनाम्
sp001-001496_RV_04	वाजिवाहार्वगन्धर्वहयसैन्धवसप्तयः इत्यमरः
sp001-001497_RV_04	गात्राशिञ्जितैः गात्रेषु शब्दायमानैः
sp001-001498_RV_04	कर्तरि क्तः
sp001-001499_RV_04	गात्रसञ्जितैः इति वा पाठः
sp001-001500_RV_04	सञ्जतेः ण्यन्तात् कर्मणि क्तः
sp001-001501_RV_04	वर्मभिः कवचैः
sp001-001502_RV_04	मर्मरैः इति पाठे वाहानाम् गात्रशिञ्जितैः गात्रध्वनिभिः इत्यर्थः
sp001-001503_RV_04	मर्मरो मर्मरायमाण इति ध्वनेः विशेषणम्
sp001-001504_RV_04	पवनेन उद्धूतानाम् कम्पितानाम् राजतालीवनानाम् ध्वनिः अभ्यभूयत तिरस्कृतः
sp001-001505_RV_04	खर्जूरीति
sp001-001506_RV_04	खर्जूरीणाम् तृणद्रुमविशेषाणाम्
sp001-001507_RV_04	खर्जूरः केतकी ताली खर्जूरी च तृणद्रुमाः इत्यमरः
sp001-001508_RV_04	स्कन्धेषु प्रकाण्डेषु
sp001-001509_RV_04	अस्त्री प्रकाण्डः स्कन्धः स्यात् मूलाच्छाखावधेस्तरोः इत्यमरः
sp001-001510_RV_04	नद्धानाम् बद्धानाम् करिणाम् मदोद्गारेण मदस्रावेण सुगन्धिषु
sp001-001511_RV_04	गन्धस्य इत्यादिना इकारः
sp001-001512_RV_04	कटेषु गण्डेषु पुन्नागेभ्यः नागकेशरेभ्यः पुन्नागपुष्पाणि विहाय
sp001-001513_RV_04	ल्यब्लोपे पञ्चमी
sp001-001514_RV_04	शिलीमुखा अलयः पेतुः
sp001-001515_RV_04	अलिबाणौ शिलीमुखौ इत्यमरः
sp001-001516_RV_04	ततोऽपि सौगन्ध्यातिशयादिति भावः
sp001-001517_RV_04	अवकाशमिति
sp001-001518_RV_04	उदन्वान् उदधिः रामाय जामदग्न्याय
sp001-001519_RV_04	अभ्यर्थितो याचितः सन्
sp001-001520_RV_04	अवकाशम् स्थानम् ददौ किल
sp001-001521_RV_04	किलेति प्रसिद्धौ
sp001-001522_RV_04	रघवेतु अपरान्तमहीपालव्याजेन करम् वलिम् ददौ
sp001-001523_RV_04	बलिहस्तांशवः कराः इत्यमरः
sp001-001524_RV_04	अपरान्तानाम् समुद्रमध्यदेशवर्तित्वात् तैर्दत्ते करे समुद्रदत्तत्वोपचारः
sp001-001525_RV_04	करदानम् च भीत्या
sp001-001526_RV_04	न तु याच्ञया इति रामात् रघोः उत्कर्षः
sp001-001527_RV_04	मत्तेभेति
sp001-001528_RV_04	तत्र स रघुः मत्तानाम् इभानाम् रदनोत्कीर्णानि दन्तक्षतान्येव
sp001-001529_RV_04	भावे क्तः
sp001-001530_RV_04	व्यक्तानि स्फुटानि विक्रमलक्षणानि पराक्रमचिह्नानि विजयवर्णालिस्थानानि यस्मिन्
sp001-001531_RV_04	तम् तथोक्तम् त्रिकूटम् एव उच्चैः जयस्तम्भम् चकार
sp001-001532_RV_04	गाढप्रकाशः त्रिकूटोऽद्रिः एव उत्कीर्णवर्णस्तम्भ इव रघोः जयस्तम्भः अभूत् इत्यर्थः
sp001-001533_RV_04	पारसीकान् इति
sp001-001534_RV_04	ततः स रघुः
sp001-001535_RV_04	संयमी योगी तत्त्वज्ञानेन इन्द्रियाख्यान् इन्द्रियनामकान् रिपून् इव
sp001-001536_RV_04	पारसीकान् राज्ञः जेतुम् स्थलवर्त्मना प्रतस्थे
sp001-001537_RV_04	न तु निर्दिष्टेनापि जलपथेन
sp001-001538_RV_04	समुद्रयानस्य निषिद्धत्वात् इति भावः
sp001-001539_RV_04	यवनीमुखेति
sp001-001540_RV_04	स रघुः यवनीनाम् यवनस्त्रीणाम्
sp001-001541_RV_04	जातेरस्त्रीविषयादयोपधात् इति ङीष्
sp001-001542_RV_04	मुखानि पद्मानीव मुखपद्मानि
sp001-001543_RV_04	उपमितसमासः
sp001-001544_RV_04	तेषाम् मधुना मद्येन यो मदः मदरागः
sp001-001545_RV_04	कार्यकारणभावयोः अभेदेन निर्देशः
sp001-001546_RV_04	तम् न सेहे
sp001-001547_RV_04	कम् इव
sp001-001548_RV_04	अकाले प्रावृड्व्यतिरिक्ते काले जलदोदयः
sp001-001549_RV_04	प्रायेण प्रावृषि पद्मविकासस्य अप्रसक्तत्वात् अब्जानाम् सम्बन्धिनम् बालातपम् इव
sp001-001550_RV_04	अब्जहितत्वात् अब्जसम्बन्धित्वम् सौरातपस्य
sp001-001551_RV_04	सङ्ग्राम इति
sp001-001552_RV_04	तस्य रघोः अश्वसाधनैः वाजिसैन्यैः
sp001-001553_RV_04	साधनम् सिद्धिसैन्ययोः इति हैमः
sp001-001554_RV_04	पश्चाद्भवैः पाश्चात्त्यैः यवनैः सह दक्षिणापश्चात्पुरसस्त्यक् इति त्यक्
sp001-001555_RV_04	सहार्थे तृतीया
sp001-001556_RV_04	शृङ्गाणाम् विकाराः शार्ङ्गाणि धनूंषि तेषाम् कूजितैः शब्दैः
sp001-001557_RV_04	शार्ङ्गम् पुनर्धनुषि शार्ङ्गिणः
sp001-001558_RV_04	जये च शृङ्गविहिते चापेऽप्याह विशेषतः
sp001-001559_RV_04	इति केशवः
sp001-001560_RV_04	अथवा शार्ङ्गैः शृङ्गसम्बन्धिभिः कूजितैः विज्ञेयाः अनुमेयाः प्रतियोधाः
sp001-001561_RV_04	प्रतिभटाः यस्मिन् तस्मिन् रजसि तुमुलः सङ्ग्रामः सङ्कुलम् युद्धम् अभूत्
sp001-001562_RV_04	तुमुलम् रणसङ्कुले इत्यमरः
sp001-001563_RV_04	भल्लेति
sp001-001564_RV_04	स रघुः भल्लापवर्जितैः बाणविशेषकृत्तैः
sp001-001565_RV_04	स्नुहीदलफलो भल्लः इति यादवः
sp001-001566_RV_04	श्मश्रुलैः प्रवृद्धमुखरोमवद्भिः
sp001-001567_RV_04	सिध्मादिभ्यश्च इति लच्प्रत्ययः
sp001-001568_RV_04	तेषाम् पाश्चात्त्यानाम् शिरोभिः
sp001-001569_RV_04	सरघाभिः मधुमक्षिकाभिः व्याप्तैः
sp001-001570_RV_04	सरघामधुमक्षिका इत्यमरः
sp001-001571_RV_04	क्षुद्राः सरघाः
sp001-001572_RV_04	क्षुद्रा व्यङ्गा नटी वेश्या सरघा कण्टकारिका इत्यमरः
sp001-001573_RV_04	क्षुद्राभिः कृतानि क्षौद्राणि मधूनि
sp001-001574_RV_04	मधुक्षौद्रम् माक्षिकादि इत्यमरः
sp001-001575_RV_04	क्षुद्राभ्रमरवटरपादपादञ् इति सञ्ज्ञायाम् अञ्प्रत्ययः
sp001-001576_RV_04	तेषाम् पटलैः सञ्चयैः इव
sp001-001577_RV_04	पटलम् तिलके नेत्ररोगे छन्दसि सञ्चये
sp001-001578_RV_04	पिटके परिवारे च इति हैमः
sp001-001579_RV_04	महीम् तस्तारा आच्छादयामास
sp001-001580_RV_04	अपनीतेति
sp001-001581_RV_04	शेषाः हतावशिष्टाः अपनीतशिरस्त्राणाः अपसारितशीर्षण्याः सन्तः शीर्षकम्
sp001-001582_RV_04	शीर्षण्यम् च शिरस्त्रे इत्यमरः
sp001-001583_RV_04	शरणागतलक्षणमेतत्
sp001-001584_RV_04	तम् रघुम् शरणम् ययुः
sp001-001585_RV_04	तथाहि
sp001-001586_RV_04	महात्मनाम् संरम्भः कोपः
sp001-001587_RV_04	संरम्भः सम्भ्रमे कोपे इति विश्वः
sp001-001588_RV_04	प्रणिपातः प्रणतिरेव प्रतीकारः यस्य सः हि
sp001-001589_RV_04	महताम् परकीयम् औद्धत्यम् एव असह्यम् न तु जीवितमिति भावः
sp001-001590_RV_04	विनयन्त इति
sp001-001591_RV_04	तस्य रघोः योधाः भटाः आस्तीर्णानि अजिनरत्नानि चर्मश्रेष्ठानि यासु तासु द्राक्षावलयानाम् भूमिषु
sp001-001592_RV_04	मृद्वीका गोस्तनी द्राक्षा स्वाद्वी मधुरसेति च इत्यमरः
sp001-001593_RV_04	मधुभिः द्राक्षाफलप्रकृतिकैः मद्यैः विजयश्रमम् युद्धखेदम् विनयन्ते स्मा अपनीतवन्तः
sp001-001594_RV_04	कर्तृस्थे चाशरीरे कर्मणि इत्यात्मनेपदम्
sp001-001595_RV_04	लट् स्मे इति भूतार्थे लट्
sp001-001596_RV_04	तत इति
sp001-001597_RV_04	ततो रघुः भास्वान् सूर्य इव शरैः बाणैः उस्रैः किरणैरिव
sp001-001598_RV_04	किरणोस्रमयूखांशुगभस्तिघृणिरश्मयः इत्यमरः
sp001-001599_RV_04	उदीच्यान् उदग्भवान् नृपान् रसान् उदकानीव उद्धरिष्यन् कौबेरीम् कुबेरसम्बन्धिनीम् दिशम् उदीचीम् प्रतस्थे
sp001-001600_RV_04	अनेकेन इवशब्देन इयम् उपमा
sp001-001601_RV_04	यथाह दण्डी एकानेकेवशब्दत्वात् सा वाक्यार्थोपमा द्विधा इति
sp001-001602_RV_04	विनीतेति
sp001-001603_RV_04	सिन्धुर्नाम काश्मीरदेशेषु कश्चिन्नदविशेषः
sp001-001604_RV_04	देशे नदविशेषेऽब्धौ सिन्धुर्ना सरिति स्त्रियाम् इत्यमरः
sp001-001605_RV_04	सिन्धोस्तीरे विचेष्टनैः अङ्गपरिवर्तनैः विनीताध्वश्रमाः तस्य रघोः वाजिनः अश्वाः
sp001-001606_RV_04	लग्नाः कुङ्कुमकेसराः कुङ्कुमकुसुमकिञ्जल्काः येषाम् तान्
sp001-001607_RV_04	यद्वा लग्नकुङ्कुमाः केसराः सटाः येषाम् तान्
sp001-001608_RV_04	अथ कुङ्कुमम्
sp001-001609_RV_04	काश्मीरजन्म इत्यमरः
sp001-001610_RV_04	केसरो नागकेसरे
sp001-001611_RV_04	तुरङ्गसिंहयोः स्कन्धकेशेषु बहुलद्रुमे
sp001-001612_RV_04	पुन्नागवृक्षे किञ्जल्के स्यात् इति हैमः
sp001-001613_RV_04	स्कन्धान् कायान्
sp001-001614_RV_04	स्कन्धः प्रकाण्डे कायेम्ऽसे विज्ञानादिषु पञ्चसु
sp001-001615_RV_04	नृपे समूहे व्यूहे च इति हैमः
sp001-001616_RV_04	दुधुवुः कम्पयन्ति स्म
sp001-001617_RV_04	तत्रेति
sp001-001618_RV_04	तत्र उदीच्याम् दिशि भर्तृषु व्यक्तविक्रमम्
sp001-001619_RV_04	भर्तृवधेन स्फुटपराक्रमम् इत्यर्थः
sp001-001620_RV_04	रघुचेष्टितम् रघुव्यापारः
sp001-001621_RV_04	हूणा जनपदाख्याः क्षत्रियाः
sp001-001622_RV_04	तेषाम् अवरोधा अन्तःपुरस्त्रियः
sp001-001623_RV_04	तासाम् कपोलेषु पाटलस्य पाटलिम्नः ताडनादिकृतारुण्यस्य आदेशि उपदेशकम् बभूव
sp001-001624_RV_04	अथवा पाटलः आदेशि आदेष्टा यस्य तत् बभूव
sp001-001625_RV_04	स्वयम् लेख्यायत इत्यर्थः
sp001-001626_RV_04	काम्बोजा इति
sp001-001627_RV_04	काम्बोजाः राजानः समरे तस्य रघोः वीर्यम् प्रभावम्
sp001-001628_RV_04	वीर्यम् तेजःप्रभावयोः इति हैमः
sp001-001629_RV_04	सोढुम् अनीश्वराः अशक्ताः सन्तः
sp001-001630_RV_04	गजानाम् आलानम् बन्धनम्
sp001-001631_RV_04	भावे ल्युटि विभाषा लीयतेः इत्यात्वम्
sp001-001632_RV_04	तेन परिक्लिष्टैः अक्षोटैः वृक्षविशेषैः सार्धम् आनताः
sp001-001633_RV_04	तेषाम् इति
sp001-001634_RV_04	तेषाम् काम्बोजानाम् सद्भिः अश्वैः भूयिष्ठा बहुलाः तुङ्गाः द्रविणानाम् हिरण्यानाम्
sp001-001635_RV_04	हिरण्यम् द्रविणम् द्युम्नम् इत्यमरः
sp001-001636_RV_04	राशय एव उपदा उपायनानि
sp001-001637_RV_04	उपायनमुपग्राह्यम् उपहारस्तथोपदा इत्यमरः
sp001-001638_RV_04	कोसलेश्वरम् कोसलदेशाधिपतिम् तम् रघुम् शश्वत् असकृत् विविशुः
sp001-001639_RV_04	मुहुः पुनः पुनः शश्वत् अभीक्ष्णमसकृत्समाः इत्यमरः
sp001-001640_RV_04	तथापि उत्सेकाः गर्वास्तु न विविशुः
sp001-001641_RV_04	सत्यपि गर्वकारणे न जगर्वेत्यर्थः
sp001-001642_RV_04	तत इति
sp001-001643_RV_04	ततः अनन्तरम् अश्वसाधनः सन् गौर्याः गुरुम् पितरम् शैलम् हिमवन्तम्
sp001-001644_RV_04	उद्धूतैः अश्वखुरोद्धूतैः धातूनाम् गैरिकादीनाम् रेणुभिः तत्कूटांस्तस्य शृङ्गाणि
sp001-001645_RV_04	कूटोऽस्त्री शिखरम् शृङ्गम् इत्यमरः
sp001-001646_RV_04	वर्धयन्निव
sp001-001647_RV_04	आरुरोह
sp001-001648_RV_04	उत्पतद्धूलिदर्शनात् गिरिशिखरवृद्धिभ्रमो जात इति भावः
sp001-001649_RV_04	शशंसेति
sp001-001650_RV_04	तुल्यसत्त्वानाम् सैन्यैः समानबलानाम्
sp001-001651_RV_04	गुहासु शेरत इति गुहाशयाः तेषाम्
sp001-001652_RV_04	अधिकरणे शेतेः इत्यच्प्रत्ययः
sp001-001653_RV_04	दरी तु कन्दरो वा स्त्री देवखातविले गुहा इत्यमरः
sp001-001654_RV_04	सिंहानाम् हरीणाम्
sp001-001655_RV_04	सिंहो मृगेन्द्रः पञ्चास्यो हर्यक्षः केसरी हरिः इत्यमरः
sp001-001656_RV_04	सम्बन्धि परिवृत्य परावृत्य अवलोकितम् शयित्वैव ग्रीवाभङ्गेन अवलोकनम् कर्तृ
sp001-001657_RV_04	सैन्यघोषे सेनाकलकले सम्भ्रमकारणे सत्यपि असम्भ्रमम् अन्तःक्षोभविरहितम्
sp001-001658_RV_04	नञः प्रसज्यप्रतिषेधेऽपि समास इष्यते
sp001-001659_RV_04	शशंस कथयामास
sp001-001660_RV_04	सैन्येभ्यः इत्यर्थात् लभ्यते
sp001-001661_RV_04	बाह्यचेष्टितमेव मनोवृत्तेः अनुमापकमिति भावः
sp001-001662_RV_04	असम्भ्रान्तत्वे हेतुः तुल्यसत्त्वानाम् इति
sp001-001663_RV_04	न हि समबलः समबलात् बिभेतीति भावः
sp001-001664_RV_04	भूर्जेष्विति
sp001-001665_RV_04	भूर्जेषु भूर्जपत्रेषु
sp001-001666_RV_04	भूर्जपत्रो भुजो भूर्जो मृदुत्वक्चर्मिका मता इति यादवः
sp001-001667_RV_04	मर्मरः शुष्कपर्णध्वनिः
sp001-001668_RV_04	मर्मरः शुष्कपर्णानाम् इति यादवः
sp001-001669_RV_04	अयम् च शुक्लादिशब्दवत् गुणिन्यपि वर्तते
sp001-001670_RV_04	प्रयोज्यते च मर्मरैरगुरुधूपगन्धिभिः इति
sp001-001671_RV_04	अतः मर्मरीभूताः
sp001-001672_RV_04	मर्मरशब्दवन्तो भूताः इत्यर्थः
sp001-001673_RV_04	कीचकानाम् वेणुविशेषाणाम् ध्वनिहेतवः
sp001-001674_RV_04	श्रोत्रसुखाश्चेति भावः
sp001-001675_RV_04	गङ्गाशीकरिणः
sp001-001676_RV_04	शीतलाः इत्यर्थः
sp001-001677_RV_04	मरुतो वाताः मार्गे तम् सिषेविरे
sp001-001678_RV_04	विशश्रमुरिति
sp001-001679_RV_04	सैनिकाः सेनायाम् समवेताः
sp001-001680_RV_04	प्राग्वहतीयः ठक्प्रत्ययः
sp001-001681_RV_04	न मेरूणाम् सुरपुन्नागानाम् छायासु निषण्णानाम् दृषदुपविष्टानाम् मृगाणाम् कस्तूरीमृगाणाम्
sp001-001682_RV_04	नाभिभिः वासितोत्सङ्गाः सुरभिततलाः दृषदः शिलाः अध्यास्य अधिष्ठाय
sp001-001683_RV_04	अधिशीङ्स्थासाम् कर्म इति कर्म
sp001-001684_RV_04	दृषत्सु अधिरुह्येत्यर्थः
sp001-001685_RV_04	विशश्रमुः विश्रान्ताः
sp001-001686_RV_04	सरलेति
sp001-001687_RV_04	सरलेषु देवदारुविशेषषु आसक्तानि यानि मातङ्गानाम् गजानाम्
sp001-001688_RV_04	ग्रीवासु भवानि ग्रैवेयाणि
sp001-001689_RV_04	कण्ठशृङ्खलानि
sp001-001690_RV_04	ग्रीवाभ्योऽण्च इति चकारात् ढञ्प्रत्ययः
sp001-001691_RV_04	तेषु स्फुरितत्विषः प्रतिफलितभासः ओषधयः ज्वलन्तः ज्योतिर्लताविशेषाः
sp001-001692_RV_04	नक्तम् रात्रौ नेतुः नायकस्य रघोः अस्नेहदीपिकाः तैलनिरपेक्षाः प्रदीपाः आसन्
sp001-001693_RV_04	तस्येति
sp001-001694_RV_04	तस्य रघोः उत्सृष्टेषु उज्झितेषु निवासेषु सेनानिवेशेषु कण्ठरज्जुभिः गजग्रैवेयैः
sp001-001695_RV_04	क्षताः निष्पिष्टाः त्वचो येषाम् ते देवदारवः किरातेभ्यः वनचरेभ्यः गजानाम् वर्ष्म प्रमाणम्
sp001-001696_RV_04	वर्ष्म देहप्रमाणयोः इत्यमरः
sp001-001697_RV_04	शशंसुः कथितवन्तः
sp001-001698_RV_04	देवदारुस्कन्धत्वक्क्षतैः गजानाम् औन्नत्यम् अनुमीयत इत्यर्थः
sp001-001699_RV_04	तत्रेति
sp001-001700_RV_04	तत्र हिमाद्रौ रघोः
sp001-001701_RV_04	पर्वते भवैः पर्वतीयैः
sp001-001702_RV_04	पर्वताच्च इति छप्रत्ययः
sp001-001703_RV_04	गणैः उत्सवसङ्केताख्यैः सप्तभिः सह
sp001-001704_RV_04	गणानुत्सवसङ्केतान् अजयत्सप्त पाण्डवः इति महाभारते
sp001-001705_RV_04	नाराचानाम् बाणविशेषाणाम् क्षेपणीयानाम् भिन्दिपालानाम् अश्मनाम् च
sp001-001706_RV_04	निष्पेषेण सङ्घर्षेण उत्पतिताः अनलाः यस्मिंस्तत् तथोक्तम्
sp001-001707_RV_04	क्षेपणीयो भिन्दिपालः खड्गो दीर्घो महाफलः इति यादवः
sp001-001708_RV_04	घोरम् भीमम् जन्यम् युद्धम् अभूत्
sp001-001709_RV_04	युद्धमायोधनम् जन्यम् इत्यमरः
sp001-001710_RV_04	शरैरिति
sp001-001711_RV_04	स रघुः शरैः बाणैः उत्सवसङ्केतान्नाम गणान् विरतोत्सवान्कृत्वा
sp001-001712_RV_04	जित्वा इत्यर्थः
sp001-001713_RV_04	किन्नरान् बाह्वोः स्वभुजयोः जयोदाहरणम् जयख्यापकम् प्रबन्धविशेषम् गापयामास
sp001-001714_RV_04	गतिबुद्धि इत्यादिना किन्नराणाम् कर्मत्वम्
sp001-001715_RV_04	परस्परेणेति
sp001-001716_RV_04	तेषु गणेषु उपायनयुक्ताः पाणयः येषाम् तेषु सत्सु परस्परेण अन्योन्यम् राज्ञा हिमवतः सारः धनरूपः विज्ञातः
sp001-001717_RV_04	हिमाद्रिणापि राज्ञः सारः बलरूपः विज्ञातः
sp001-001718_RV_04	एतेन तत्रत्यवस्तूनाम् अनर्घ्यत्वम् गणानाम् अभूतपूर्वश्च पराजय इति ध्वन्यते
sp001-001719_RV_04	तत्रेति
sp001-001720_RV_04	स रघुः तत्र हिमाद्रौ अक्षोभ्यम् अधृष्यम् यशोराशिम् निवेश्य निधाय
sp001-001721_RV_04	पौलस्त्येन रावणेन तुलितस्य चालितस्य अद्रेः कैलासस्य ह्रियम् आदधानः जनयन्निव
sp001-001722_RV_04	अवरुरोहा अवततार
sp001-001723_RV_04	कैलासम् अगत्वैव प्रतिनिवृत्त इत्यर्थः
sp001-001724_RV_04	न हि शूराः परेण पराजितम् अभियुज्यन्त इति भावः
sp001-001725_RV_04	चकम्प इति
sp001-001726_RV_04	तस्मिन्रघौ
sp001-001727_RV_04	तीर्णा लौहित्या नाम नदी येन तस्मिन् तीर्णलौहित्ये सति
sp001-001728_RV_04	प्राग्ज्योतिषाणाम् जनपदानाम् ईश्वरः तस्य रघोः गजानाम् आलानताम् प्राप्तैः
sp001-001729_RV_04	कालागुरुद्रुमैः कृष्णागुरुवृक्षैः सह चकम्पे कम्पितवान्
sp001-001730_RV_04	नेति
sp001-001731_RV_04	स प्राग्ज्योतिषेश्वरः रुद्धार्कम् आवृतसूर्यम्
sp001-001732_RV_04	अधारावर्ष च तद्दुर्दिनम् च धारावृष्टिम् विना दुर्दिनीभूतम्
sp001-001733_RV_04	अस्य रघोः रथवर्त्मरजः अपि न प्रसेहे
sp001-001734_RV_04	पताकिनीम् सेनाम् तु कुत एव प्रसेहे
sp001-001735_RV_04	न कुतोऽपीत्यर्थः
sp001-001736_RV_04	तमिति
sp001-001737_RV_04	कामरूपाणाम् नाम देशानाम् ईशः अत्याखण्डलविक्रमम् अतीन्द्रपराक्रमम् तम् रघुम्
sp001-001738_RV_04	भिन्नाः स्रवन्मदाः कटाः गण्डाः येषाम् तैः नागैः गजैः साधनैः
sp001-001739_RV_04	भेजे
sp001-001740_RV_04	नागान्दत्त्वा शरणम् गत इत्यर्थः
sp001-001741_RV_04	कीदृशैः नागैः
sp001-001742_RV_04	यैः अन्यान् रघुव्यतिरिक्तान् नृपान् उपरुरोध
sp001-001743_RV_04	शूराणामपि शूरः रघुरिति भावः
sp001-001744_RV_04	कामरूपेति
sp001-001745_RV_04	कामरूपेश्वरः हेमपीठस्य अधिदेवताम् तस्य रघोः पादयोः छायाम् कनकमयपादपीठव्यापिनीम्
sp001-001746_RV_04	कान्तिम् रत्नान्येव पुष्पाणि तेषाम् उपहारेण समर्पणेन आनर्च अर्चयामास
sp001-001747_RV_04	इतीति
sp001-001748_RV_04	जिष्णुर्जयशीलः
sp001-001749_RV_04	ग्लाजिस्थश्च ग्स्नुः इति ग्स्नुप्रत्ययः
sp001-001750_RV_04	स रघुः इति इत्थम् दिशः जित्वा रथैः उद्धतम् रजः छत्रशून्येषु
sp001-001751_RV_04	रघोः एकच्छत्रकत्त्वात् इति भावः
sp001-001752_RV_04	राज्ञाम् मौलिषु किरीटेषु
sp001-001753_RV_04	मौलिः किरीटे धम्मिल्ले चूडाकङ्केलिमूर्धजे इति हैमः
sp001-001754_RV_04	विश्रामयन्
sp001-001755_RV_04	सङ्क्रामयन् इत्यर्थः
sp001-001756_RV_04	न्यवर्तत निवृत्तः
sp001-001757_RV_04	स इति
sp001-001758_RV_04	स रघुः सर्वस्वम् दक्षिणा यस्य तम् सर्वस्वदक्षिणम्
sp001-001759_RV_04	विश्वजित्सर्वस्वदक्षिणः इति श्रुतेः
sp001-001760_RV_04	विश्वजितम् नाम यज्ञम् आजह्रे
sp001-001761_RV_04	कृतवान् इत्यर्थः
sp001-001762_RV_04	युक्तम् चैतदित्याह सताम् साधूनाम्
sp001-001763_RV_04	वारिमुचाम् मेघानाम् इव
sp001-001764_RV_04	आदानम् अर्जनम् विसर्गाय त्यागाय हि
sp001-001765_RV_04	पात्रविनियोगाय इत्यर्थः
sp001-001766_RV_04	सत्रान्त इति
sp001-001767_RV_04	काकुत्स्थः रघुः सत्रान्ते यज्ञान्ते
sp001-001768_RV_04	सत्रमाच्छादने यज्ञे सदादाने धनेऽपि च इत्यमरः
sp001-001769_RV_04	सचिवानाम् अमात्यानाम् सखा इति सचिवसखः सन्
sp001-001770_RV_04	सचिवो भृतकेऽमात्ये इति हैमः
sp001-001771_RV_04	तेषाम् अत्यन्तानुसरणद्योतनार्थम् राज्ञः सखित्वव्यपदेशः
sp001-001772_RV_04	राजाहःसखिभ्यष्टच्
sp001-001773_RV_04	राजाहःसखिभ्यष्टच्
sp001-001774_RV_04	गुर्वीभिः महतीभिः
sp001-001775_RV_04	गुरुर्महत्याङ्गिरसे पित्रादौ धर्मदेशके इति हैमः
sp001-001776_RV_04	गुरुर्महत्याङ्गिरसे पित्रादौ धर्मदेशके इति हैमः
sp001-001777_RV_04	पुरस्क्रियाभिः पूजाभिः शमितम् पराजयेन व्यलीकम् दुःखम् वैलक्ष्यम् वा येषाम् तान्
sp001-001778_RV_04	दुःखे वैलक्ष्ये व्यलीकम् इति यादवः
sp001-001779_RV_04	चिरविरहेण उत्सुकाः उत्कण्ठिताः अवरोधाः अन्तःपुराङ्गनाः येषाम् तान्
sp001-001780_RV_04	राज्ञः अपत्यानि राजन्याः क्षत्रियाः
sp001-001781_RV_04	तान्
sp001-001782_RV_04	राजश्वशुराद्यत् इति अपत्यार्थे यत्प्रत्ययः
sp001-001783_RV_04	मूर्धाभिषिक्तो राजन्यः बाहुजः क्षत्रियो विराट् इत्यमरः
sp001-001784_RV_04	स्वपुरम् प्रति निवृत्तये प्रतिगमनाय अनुमेने अनुज्ञातवान्
sp001-001785_RV_04	प्रहर्षिणीवृत्तमेतत्
sp001-001786_RV_04	तदुक्तम् तम् म्नौ ज्रौ गस्त्रिदशयतिः प्रहर्षिणीयम् इति
sp001-001787_RV_04	त इति
sp001-001788_RV_04	ते राजानः
sp001-001789_RV_04	रेखा एव ध्वजाश्च कुलिशानि च आतपत्राणि च
sp001-001790_RV_04	ध्वजाद्याकाररेखा इत्यर्थः
sp001-001791_RV_04	तानि चिह्नानि यस्य तत् तथोक्तम्
sp001-001792_RV_04	प्रसादेनैव लभ्यम् प्रसादलभ्यम्
sp001-001793_RV_04	सम्राजः सार्वभौमस्य रघोः चरणयुगम् प्रस्थाने प्रयाणसमये याः प्रणतयः नमस्काराः ताभिः करणैः
sp001-001794_RV_04	अङ्गुलीषु मौलिषु अङ्गुलीषु मौलिषु केशबन्धनेषु याः स्रजः माल्यानि ताभ्यः च्युतैः मकरन्दैः पुष्परसैः
sp001-001795_RV_04	मकरन्दः पुष्परसः इत्यमरः
sp001-001796_RV_04	रेणुभिः परागैश्च
sp001-001797_RV_04	परागः सुमनोरजः इत्यमरः
sp001-001798_RV_04	गौरम् गौरवर्णम् चक्रुः
sp001-001799_RV_04	इति महामहोपाध्यायकोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp001-001800_RV_04	महाकविश्रीकालिदासकृतौ रघुवंशे महाकाव्ये रघुदिग्विजयो नाम चतुर्थः सर्गः
sp001-001801_RV_08	अथेति
sp001-001802_RV_08	अथ पार्थिवः रघुः ललितम् सुभगम् विवाहकौतुकम् विवाहमङ्गलम् विवाहहस्तसूत्रम् वा बिभ्रत एव
sp001-001803_RV_08	कौतुकम् मङ्गले हर्षे हस्तसूत्रे कुतूहले इति शाश्वतः
sp001-001804_RV_08	तस्य अजस्य
sp001-001805_RV_08	अपराम् इन्दुमतीम् इव
sp001-001806_RV_08	वसुधामपि हस्तगामिनीम् अकरोत्
sp001-001807_RV_08	अस्मिन्सर्गे वैतालीयम् छन्दः
sp001-001808_RV_08	दुरितैरिति
sp001-001809_RV_08	नृपसूनवः राजपुत्राः यद्राज्यम् दुरितैरपि विषप्रयोगादिनिषिद्धोपायैः अपि आत्मसात् स्वाधीनम्
sp001-001810_RV_08	तदधीनवचने इति सातिप्रत्ययः
sp001-001811_RV_08	कर्तुम् प्रयतन्ते हि
sp001-001812_RV_08	प्रवर्तन्त एवेत्यर्थः
sp001-001813_RV_08	हिशब्दः अवधारणे
sp001-001814_RV_08	हि हेताववधारणे इत्यमरः
sp001-001815_RV_08	उपस्थितम् स्वतः प्राप्तम् तद्राज्यम् अजः पितुः आज्ञेति हेतोः अग्रहीत् स्वीचकार
sp001-001816_RV_08	भोगतृष्णया तु नाग्रहीत्
sp001-001817_RV_08	अनुभूयेति
sp001-001818_RV_08	मेदिनी भूमिः महिषी च ध्वन्यते
sp001-001819_RV_08	वसिष्ठेन सम्भृतैः सलिलैः तेन अजेन सह अभिषेचनम् अनुभूय विशदोच्छ्वसितेन स्फुटम् उद्बृंहणेन
sp001-001820_RV_08	आनन्दनिर्मलो च्छ्वसितेन चेति ध्वन्यते
sp001-001821_RV_08	कृतार्थताम् गुणवद्भर्तृलाभकृतम् साफल्यम् कथयामासेव
sp001-001822_RV_08	न च एतावता पूर्वेषाम् अपकर्षः
sp001-001823_RV_08	प्रशंसापरत्वात्
sp001-001824_RV_08	सर्वत्र जयमन्विच्छेत् पुत्रादिच्छेत् पराजयम् इत्यङ्गीकृतत्वाच्च
sp001-001825_RV_08	स इति
sp001-001826_RV_08	अथर्वविदा अथर्ववेदाभिज्ञेन गुरुणा वसिष्ठेन कृतक्रियः
sp001-001827_RV_08	अथर्वोक्तविधिना कृताभिषेकसंस्कार इत्यर्थः
sp001-001828_RV_08	सः अजः परैः शत्रुभिः दुरासदः दुर्धर्षो बभूव
sp001-001829_RV_08	तथाहि
sp001-001830_RV_08	अस्त्रतेजसा क्षत्रतेजसा सहितम् युक्तम् यद्ब्रह्म ब्रह्मतेजोऽयम् पवनाग्निसमागमो हि तत्कल्प इत्यर्थः
sp001-001831_RV_08	पवनाग्नी इत्यत्र पूर्वनिपातशास्त्रस्य अनित्यत्वात् द्वन्द्वे घि इति नाग्निशब्दस्य पूर्वनिपातः
sp001-001832_RV_08	तथा च काशिकायाम् अयमेकस्तु लक्षणहेत्वोरिति निर्देशः पूर्वनिपातव्यभिचारचिह्नम् इति
sp001-001833_RV_08	क्षात्रेणेव अयम् दुर्धर्षः किमयम् पुनः वसिष्ठमन्त्रप्रभावे सतीत्यर्थः
sp001-001834_RV_08	अत्र मनुः नाक्षत्रम् ब्रह्म भवति क्षत्रम् नाब्रह्म वर्धते
sp001-001835_RV_08	ब्रह्मक्षत्रे तु संयुक्ते इहामुत्र च वर्धते
sp001-001836_RV_08	इति
sp001-001837_RV_08	रघुमिति
sp001-001838_RV_08	प्रजाः नवेश्वरम् तम् अजम् निवृत्तयौवनम् प्रत्यावृत्तयौवनम् रघुमेव अमन्यन्त
sp001-001839_RV_08	न किञ्चिद्भेदकम् अस्तीत्यर्थः
sp001-001840_RV_08	कुतः
sp001-001841_RV_08	हि यस्मात् स अजः तस्य रघोः केवलाम् एकाम् श्रियम् न प्रतिपेदे
sp001-001842_RV_08	किन्तु सकलान्गुणान् शौर्यदाक्षिण्यादीनपि प्रतिपेदे
sp001-001843_RV_08	अतः तद्गुणयोगात् तद्बुद्धिर्युक्तेत्यर्थः
sp001-001844_RV_08	अधिकमिति
sp001-001845_RV_08	द्वयमेव शुभंयुना शुभवता
sp001-001846_RV_08	शुभंयुस्तु शुभान्वितः इत्यमरः
sp001-001847_RV_08	अहंशुभमोर्युस् इति युस्प्रत्ययः
sp001-001848_RV_08	द्वितयेन सङ्गतम् युतम् सदधिकम् शुशुभे
sp001-001849_RV_08	किम् केन इत्याह पदमिति
sp001-001850_RV_08	पैतृकम् पितुः आगतम्
sp001-001851_RV_08	ऋतष्ठत् इति ठञ्प्रत्ययः
sp001-001852_RV_08	ऋद्धम् समृद्धम् पदम् राज्यम् अजेन
sp001-001853_RV_08	अस्य अजस्य नवम् यौवनम् विनयेन इन्द्रियजयेन च
sp001-001854_RV_08	विजयो हीन्द्रियजयस्तद्युक्तः शास्त्रमर्हति इति कामन्दकः
sp001-001855_RV_08	राज्यस्थोऽपि प्राकृतवन् न दृप्तः अभूत् इत्यर्थः
sp001-001856_RV_08	सदयमिति
sp001-001857_RV_08	महाभुजः सः अजः अचिरोपनताम् नवोपगताम् मेदिनीम् भुवम्
sp001-001858_RV_08	नवम् पाणिग्रहणम् विवाहः यस्यास्ताम् नवोढाम् वधूमिव
sp001-001859_RV_08	सहसा बलात्कारेण चेत्
sp001-001860_RV_08	सहो बलम् सहा मार्गः इत्यमरः
sp001-001861_RV_08	इयम् मेदिनी वधूर्वा उद्वेगम् भयम् व्रजेदिति हेतोः
sp001-001862_RV_08	सदयम् सकृपम् बुभुजे भुक्तवान्
sp001-001863_RV_08	भुजोऽनवने इत्यात्मनेपदम्
sp001-001864_RV_08	अहमिति
sp001-001865_RV_08	प्रकृतिषु प्रजासु मध्ये सर्वोऽपि जनः
sp001-001866_RV_08	अथवा प्रकृतिष्वित्यस्य अहमित्यनेन अन्वयः
sp001-001867_RV_08	व्यवधानम् तु सह्यम्
sp001-001868_RV_08	सर्वोऽपि जनः प्रकृतिष्वहमेव महीपतेः मतः महीपतिना मन्यमानः
sp001-001869_RV_08	मति बुद्धिपूजार्थेभ्यश्च इति वर्तमाने क्तः
sp001-001870_RV_08	तस्य च वर्तमाने इति षष्ठी
sp001-001871_RV_08	इत्यचिन्तयत् अमन्यत
sp001-001872_RV_08	उदधेः निम्नगाशतेषु इव अस्य नृपस्य कर्तुः
sp001-001873_RV_08	कर्तृकर्मणोः कृति इति कर्तरि षष्ठी
sp001-001874_RV_08	क्वचिदपि जनविषये विमानना अवगणना तिरस्कारः नाभवत्
sp001-001875_RV_08	यतः न कञ्चित् अवमन्यते अतः सर्वोऽपि अहमेवास्य मत इति अमन्यतेत्यर्थः
sp001-001876_RV_08	नेति
sp001-001877_RV_08	स नृपः भूयसा बाहुल्येन खरः तीक्ष्णो न
sp001-001878_RV_08	भूयसा मृदः अतिमृदुरपि न
sp001-001879_RV_08	किन्तु पुरस्कृतमध्यमक्रमः सन्
sp001-001880_RV_08	मध्यमपरिपाटीम् अवलम्ब्या इत्यर्थः
sp001-001881_RV_08	पवमानो वायुः पृथिवीरुहांस्तरूनिव
sp001-001882_RV_08	नृपान् अनुद्धरन् अनुत्पाटयन्नेव नमयामास
sp001-001883_RV_08	अत्र कामन्दकः मृदुश्चेदवमन्येत तीक्ष्णात् उद्विजते जनः
sp001-001884_RV_08	तीक्ष्णश्चैव मृदुश्चैव प्रजानाम् स च सम्मतः
sp001-001885_RV_08	इति
sp001-001886_RV_08	अथेति
sp001-001887_RV_08	अथ रघुः आत्मजम् पुत्रम् आत्मवत्तया
sp001-001888_RV_08	निर्विकारमनस्कतया इत्यर्थः
sp001-001889_RV_08	उदयादिषु अविकृतिर्मनसः सत्त्वमुच्यते
sp001-001890_RV_08	आत्मवान् सत्त्ववानुक्तः इत्युत्पलमालायाम्
sp001-001891_RV_08	प्रकृतिषु अमात्यादिषु प्रतिष्ठितम् रूढमूलम् वीक्ष्य ज्ञात्वा विनाशो धर्मो येषाम् तेषु विनाशधर्मसु
sp001-001892_RV_08	अनित्येष्वित्यर्थः
sp001-001893_RV_08	धर्मादनिच्केवलात् इत्यनिच्प्रत्ययः समासान्तः
sp001-001894_RV_08	त्रिदिवस्थेषु स्वर्गस्थेष्वपि विषयेषु शब्दादिषु निःस्पृहः निर्गतेच्छः अभवत्
sp001-001895_RV_08	कुलधर्मश्चायमेव इत्याह
sp001-001896_RV_08	गुणवदिति
sp001-001897_RV_08	दिलीपवंशजाः परिणामे वार्धके गुणवत्सुतेषु रोपितश्रियः स्थापितलक्ष्मीकाः प्रयताश्च सन्तः
sp001-001898_RV_08	तरुवल्कान्येव वासांसि येषाम् तेषाम् संयमिनाम् यतीनाम् पदवीम् प्रपेदिरे
sp001-001899_RV_08	यस्मात् तस्मात् अस्यापि इदम् उचितम् इत्यर्थः
sp001-001900_RV_08	तमिति
sp001-001901_RV_08	अरण्यसमाश्रयोन्मुखम् वनवासोद्युक्तम् पितरम् तम् रघुम् सुतः अजः
sp001-001902_RV_08	वेष्टनशोभिना उष्णीषमनोहरेण शिरसा पादयोः प्रणिपत्य
sp001-001903_RV_08	आत्मनः अपरित्यागम् आयाचत
sp001-001904_RV_08	माम् परित्यज्य न गन्तव्यम् इति प्रार्थितवान् इत्यर्थः
sp001-001905_RV_08	रघुरिति
sp001-001906_RV_08	आत्मजप्रियः पुत्रवत्सलो रघुः
sp001-001907_RV_08	अश्रूणि मुखे यस्य तस्य अश्रुमुखस्य अजस्य तदपरित्यागरूपम् ईप्सितम् अभिलषितम् कृतवान्
sp001-001908_RV_08	किन्तु सर्पः त्वचमिव व्यपवर्जिताम् त्यक्ताम् श्रियम् पुनः न प्रतिपेदे न प्राप
sp001-001909_RV_08	स इति
sp001-001910_RV_08	स रघुः किल अन्त्यमाश्रमम् प्रव्रज्याम् आश्रितः पुरान्नगरात् बहिः आवसथे स्थाने निवसन् अविकृतेन्द्रियः
sp001-001911_RV_08	जितेन्द्रियः सन्नित्यर्थः
sp001-001912_RV_08	अतएव स्नुषयेव वध्वेव पुत्रभोग्यया
sp001-001913_RV_08	न स्वभोग्यया
sp001-001914_RV_08	श्रिया समुपास्यत शुश्रूषितः
sp001-001915_RV_08	जितेन्द्रियस्य तस्य स्नुषयेव श्रियापि पुष्पफलोदकाहरणादिशुश्रूषाव्यतिरेकेण न किञ्चित् अपेक्षितम् आसीदित्यर्थः
sp001-001916_RV_08	अत्र यद्यपि ब्राह्मणाः प्रव्रजन्ति इति श्रुतेः
sp001-001917_RV_08	आत्मन्यग्नीन्समारोप्य ब्राह्मणः प्रव्रजेद्गृहात् इति मनुस्मरणात्
sp001-001918_RV_08	मुखजानामयम् धर्मः यद्विष्णोर्लिङ्गधारणम्
sp001-001919_RV_08	बाहुजातोरुजातानाम् अयम् धर्मो न विद्यते
sp001-001920_RV_08	इति निषेधाच्च ब्राह्मणस्यैव प्रव्रज्या न क्षत्रियादेः इत्याहुः
sp001-001921_RV_08	तथापि यदहरेव विरजेत्तदहरेव प्रव्रजेत् इत्यादि श्रुतेः त्रैवर्णिकसाधारण्यात्
sp001-001922_RV_08	त्रयाणाम् वर्णानाम् वेदमधीत्य चत्वार आश्रमाः इति सूत्रकारवचनात्
sp001-001923_RV_08	ब्राह्मणः क्षत्रियो वापि वैश्यो वा प्रव्रजेद्गृहात् इति स्मरणात्
sp001-001924_RV_08	मुखजानामयम् धर्मो वैष्णवम् लिङ्गधारणम्
sp001-001925_RV_08	बाहुजातोरुजातानाम् त्रिदण्डम् न विधीयते
sp001-001926_RV_08	इति निषेधस्य त्रिदण्डविषयत्वदर्शनाच्च
sp001-001927_RV_08	कुत्रचित् ब्राह्मणपदस्य उपलक्षणम् आचक्षाणाः केचित् त्रैवर्णिकाधिकारम् प्रतिपेदिरे
sp001-001928_RV_08	तथा सति स किलाश्रमम् अन्त्यमाश्रितः इत्यत्रापि कविनाप्ययमेव पक्षः विवक्षित इति प्रतीमः
sp001-001929_RV_08	अन्यथा वानप्रस्थाश्रमतया व्याख्याते विदधे विधिमस्य नैष्ठिकम् यतिभिः सार्धमनग्निमग्निचित्
sp001-001930_RV_08	इति वक्ष्यमाणेन अनग्निसंस्कारेण विरोधः स्यात्
sp001-001931_RV_08	अग्निसंस्काररहितस्य वानप्रस्थस्यैव अभावात्
sp001-001932_RV_08	इत्यलम् प्रासङ्गिकेन
sp001-001933_RV_08	प्रशमेति
sp001-001934_RV_08	प्रशमे स्थितः पूर्वपार्थिवः रघुः यस्य तत्
sp001-001935_RV_08	अभ्युद्यतः अभ्युदितो नूतनेश्वरो अजः यस्य तत्
sp001-001936_RV_08	प्रसिद्धम् कुलम् निभृतेन्दुना अस्तमयासन्नचन्द्रेण उदितार्केण प्रकटितसूर्येण च नभसा तुलाम् सादृश्यम् समारुरोह प्राप
sp001-001937_RV_08	न च नभसा तुलाम् इत्यत्र तुल्यार्थैः इत्यादिना प्रतिषेधः तृतीयायाः
sp001-001938_RV_08	तस्य सदृशवाचितुलाशब्दविषयत्वात्
sp001-001939_RV_08	कृष्णस्य तुला नास्ति इति प्रयोगात्
sp001-001940_RV_08	अस्य च सादृश्यवाचित्वात्
sp001-001941_RV_08	यतीति
sp001-001942_RV_08	यतिः भिक्षुः
sp001-001943_RV_08	पार्थिवो राजा
sp001-001944_RV_08	तयोः लिङ्गधारिणौ रघुराघवौ रघुतत्सुतौ
sp001-001945_RV_08	अपवर्गमहोदयार्थयोः मोक्षाभ्युदयफलयोः धर्मयोः
sp001-001946_RV_08	निवर्तकप्रवर्तकरूपयोः इत्यर्थः
sp001-001947_RV_08	भुवम् गतौ भूलोकम् अवतीर्णौ अंशाविव
sp001-001948_RV_08	जनैः ददृशाते दृष्टौ
sp001-001949_RV_08	अजितेति
sp001-001950_RV_08	अजः अजिताधिगमाय अजितपदलाभाय नीतिविशारदैः नीतिज्ञैः मन्त्रिभिः युयुजे सङ्गतः
sp001-001951_RV_08	रघुरपि अनपायिपदस्य उपलब्धये मोक्षस्य प्राप्तये यथार्थदर्शिनः यथार्थवादिनश्च आप्ताः
sp001-001952_RV_08	तैः योगिभिः समियाय सङ्गतः उभयत्रापि उपायचिन्तार्थम् इति शेषः
sp001-001953_RV_08	नृपतिरिति
sp001-001954_RV_08	युवा नृपतिः अजः प्रकृतीः प्रजाः कार्यार्थिनीः अवेक्षितुम्
sp001-001955_RV_08	दुष्टादुष्टपरिज्ञानार्थम् इत्यर्थः
sp001-001956_RV_08	व्यवहारासनम् धर्मासनम् आददे स्वीचकार
sp001-001957_RV_08	व्यवहारान् नृपः पश्येत् इति याज्ञ्यवल्क्य स्मरणात्
sp001-001958_RV_08	प्रवयाः स्थविरः नृपतिः रघुस्तु
sp001-001959_RV_08	प्रवयाः स्थविरो वृद्धः इत्यमरः
sp001-001960_RV_08	धारणाम् चित्तस्य एकाग्रताम् परिचेतुम् अभ्यसितुम् उपांशु विजने
sp001-001961_RV_08	उपांशु विजने प्रोक्तम् इति हलायुधः
sp001-001962_RV_08	कुशैः पूतम् विष्टरम् आसनम् आददे
sp001-001963_RV_08	यमादिगुणसंयुक्ते मनसः स्थितिरात्मनि
sp001-001964_RV_08	धारणा प्रोच्यते सद्भिः योगशास्त्रविशारदैः
sp001-001965_RV_08	इति वसिष्ठः
sp001-001966_RV_08	अनयदिति
sp001-001967_RV_08	एकः अन्यतरः
sp001-001968_RV_08	अजः इत्यर्थः
sp001-001969_RV_08	अनन्तरान् स्वभूम्यनन्तरान् नृपतीन् यातव्य पार्ष्णिग्राहादीन्
sp001-001970_RV_08	प्रभुशक्तिसम्पदा कोशदण्डमहिम्ना वशम् स्वायत्तताम् अनयत्
sp001-001971_RV_08	कोशो दण्डो बलम् चैव प्रभुशक्तिः प्रकीर्तिता इति मिताक्षरायाम्
sp001-001972_RV_08	अपरो रघुः प्रणि धानयोग्यया समाध्यभ्यासेन
sp001-001973_RV_08	योगाभ्यासार्कयोषितोः इति विश्वः
sp001-001974_RV_08	शरीरगोचरान् देहाश्रयान् पञ्च मरुतः प्राणादीन् वशम् अनयत्
sp001-001975_RV_08	प्राणोऽपानः समानश्चोदानव्यानौ च वायवः
sp001-001976_RV_08	शरीरस्थाः इत्यमरः
sp001-001977_RV_08	अकरोदिति
sp001-001978_RV_08	अचिरेश्वरः अजः क्षितौ द्विषताम् आरम्भाः कर्माणि तेषाम् फलानि
sp001-001979_RV_08	भस्मसात् अकरोत् कार्त्स्न्येन भस्मीकृतवान्
sp001-001980_RV_08	विभाषा साति कार्त्स्न्ये इति सातिप्रत्ययः
sp001-001981_RV_08	इतरो रघुः ज्ञानमयेन तत्त्वज्ञानप्रचुरेण वह्निना पावकेन करणेन स्वकर्मणाम्
sp001-001982_RV_08	भवबीजभूतानाम् दहने भस्मीकरणे ववृते
sp001-001983_RV_08	स्वकर्माणि दग्धुम् प्रवृत्त इत्यर्थः
sp001-001984_RV_08	ज्ञानाग्निः सर्वकर्माणि भस्मसात्कुरुते तथा इति गीतावचनात्
sp001-001985_RV_08	पणबन्धेति
sp001-001986_RV_08	पणबन्धः सन्धिः इति कौटिल्यः
sp001-001987_RV_08	अजः पणबन्धमुखान् सन्ध्यादीन्षड्गुणान्
sp001-001988_RV_08	सन्धिर्ना विग्रहो यानम् आसनम् द्वैधमाश्रयः
sp001-001989_RV_08	षङ्गुणाः इत्यमरः
sp001-001990_RV_08	तत्फलम् तेषाम् गुणानाम् फलम् समीक्ष्य आलोच्य उपायुङ्क्त
sp001-001991_RV_08	फलिष्यन्तमेव गुणम् प्रायुङ्क्तेत्यर्थः
sp001-001992_RV_08	प्रोपाभ्याम् युजेरयज्ञपात्रेषु इत्यात्मनेपदम्
sp001-001993_RV_08	समस्तुल्यतया भावितो लोष्टो मृत्पिण्डः काञ्चनम् सुवर्णम् च यस्य सः समलोष्टकाञ्चनः
sp001-001994_RV_08	निःस्पृहः इत्यर्थः
sp001-001995_RV_08	लोष्टानि लेष्टवः पुंसि इत्यमरः
sp001-001996_RV_08	रघुरपि गुणत्रयम् सत्त्वादिकम्
sp001-001997_RV_08	गुणाः सत्त्वम् रजस्तमः इत्यमरः
sp001-001998_RV_08	प्रकृतौ साम्यावस्थायामेव तिष्ठतीति प्रकृतिस्थम् पुनर्विकारशून्यम् यथा तथा अजयत्
sp001-001999_RV_08	नेति
sp001-002000_RV_08	स्थिरकर्मा फलोदयकर्मकारी नवः प्रभुः अजः आ फलोदयात्
sp001-002001_RV_08	फलसिद्धिपर्यन्तम् कर्मण आरम्भान् न विरराम न निवृत्तः
sp001-002002_RV_08	जुगुप्साविरामप्रमादार्थानाम् उपसङ्ख्यानम् इति अपादानात् पञ्चमी
sp001-002003_RV_08	व्याङ्परिभ्यो रमः इति परस्मैपदम्
sp001-002004_RV_08	स्थिरधीः निश्चलचित्तः तदुक्तम् गीतायाम्
sp001-002005_RV_08	दुःखेश्वनुद्विग्नमनाः सुखेषु विगतस्पृहः वीतरागभयक्रोधः स्थिरधीर्मुनिरुच्यते
sp001-002006_RV_08	नवेतरो रघुश्च अपरम् आत्मदर्शनात् परमात्मसाक्षात्कारपर्यन्तम् योगविधेः ऐक्यानुसन्धानात् न विरराम
sp001-002007_RV_08	इतीति
sp001-002008_RV_08	इत्येवम् प्रतिषिद्धः प्रसरः स्वार्थप्रवृत्तिः येषाम् तेषु शत्रुषु च इन्द्रियेषु च
sp001-002009_RV_08	जाग्रतौ अप्रमत्तौ उदयापवर्गयोः अभ्युदयमोक्षयोः प्रसितौ आसक्तौ
sp001-002010_RV_08	तत्परे प्रसितासक्तौ इत्यमरः
sp001-002011_RV_08	उभौ अजरघू उभयीम् द्विविधाम् अभ्युदयमोक्षरूपाम्
sp001-002012_RV_08	उभा उदात्तो नित्यम् इति तयप्प्रत्ययस्य अयजादेशः
sp001-002013_RV_08	टिड्ढाणै इति ङीप्
sp001-002014_RV_08	सिद्धिम् फलम् अवापतुः
sp001-002015_RV_08	उभावुभे सिद्धी यथासङ्ख्यम् अवापतुरित्यर्थः
sp001-002016_RV_08	अथेति
sp001-002017_RV_08	अथ रघुः समदर्शनः सर्वभूतेषु समदृष्टिः सन् अजव्यपेक्षया अजाकाङ्क्षानुरोधेन काश्चित्समाः कतिचित् वर्षाणि
sp001-002018_RV_08	समा वर्षम् समम् तुल्यम् इति विश्वः
sp001-002019_RV_08	गमयित्वा नीत्वा योगसमाधिना ऐक्यानुसन्धानेन
sp001-002020_RV_08	संयोगो योग इत्युक्तो जीवात्मपरमात्मनोः इति वसिष्ठः
sp001-002021_RV_08	अव्ययम् अविनाशिनम् तमसः परमविद्यायाः परम्
sp001-002022_RV_08	मायातीतम् इत्यर्थः
sp001-002023_RV_08	पुरुषम् परमात्मानम् आपत्प्राप
sp001-002024_RV_08	सायुज्यम् प्राप्त इत्यर्थः
sp001-002025_RV_08	श्रुतेति
sp001-002026_RV_08	अग्निचित् अग्निम् चितवान् आहितवान्
sp001-002027_RV_08	अग्नौ चेः इति क्विप्प्रत्ययः
sp001-002028_RV_08	राघवः अजः पितुः श्रुतदेहविसर्जनः आकर्णितपितृतनुत्यागः सन्
sp001-002029_RV_08	चिरम् अश्रूणि बाष्पाणि विमुच्य विसृज्य अस्य पितुः अनग्निम्
sp001-002030_RV_08	अग्निसंस्काररहितम् इत्यर्थः
sp001-002031_RV_08	नैष्ठिकम् निष्ठायाम् अन्ते भवम् विधिम् आचारम् अन्त्येष्टिम् यतिभिः सन्न्यासिभिः सार्धम् सह विदधे चक्रे
sp001-002032_RV_08	अनग्निम् विधिम् इत्यत्र शौनकः सर्वसङ्गनिवृत्तस्य ध्यानयोगरतस्य च
sp001-002033_RV_08	न तस्य दहनम् कार्यम् नैव पिण्डोदकक्रिया
sp001-002034_RV_08	निदध्यात्प्रणवेनैव बिले भिक्षोः कलेवरम्
sp001-002035_RV_08	प्रोक्षणम् खननम् चैव सर्वम् तेनैव कारयेत्
sp001-002036_RV_08	इति
sp001-002037_RV_08	अकरोदिति
sp001-002038_RV_08	पितृकार्यस्य तातश्राद्धस्य कल्पवित् विधानज्ञः सः अजः पितृभक्त्या
sp001-002039_RV_08	पितरि प्रेम्णा करणेन न पितुः परलोकसुखापेक्षया
sp001-002040_RV_08	मुक्तत्वादिति भावः
sp001-002041_RV_08	तस्य रघोः और्ध्वदैहिकम्
sp001-002042_RV_08	देहात् ऊर्ध्वम् भवतीति तत्तिलोदकपिण्डदानादिकम् अकरोत्
sp001-002043_RV_08	ऊर्ध्वम् देहाच्च इति वक्तव्यात् ठक्प्रत्ययः
sp001-002044_RV_08	अनुशतिकादित्वात् उभयपदवृद्धिः
sp001-002045_RV_08	ननु कथम् भक्तिरेव श्राद्धादिफलप्रेप्सापि कस्मान्नाभूत् इत्याशङ्क्य आह न हीति
sp001-002046_RV_08	तेन पथा योगरूपेण मार्गेण तनुत्यजः शरीरत्यागिनः पुरुषाः
sp001-002047_RV_08	तनयेन आवर्जितम् दत्तम् पिण्डम् काङ्क्षन्तीति तथोक्ताः न हि भवन्ति
sp001-002048_RV_08	स इति
sp001-002049_RV_08	परार्ध्यगतेः प्रशस्तगतेः प्राप्तमोक्षस्य पितः अशोच्यताम् अशोचनीयत्वम् उद्दिश्य अभिसन्धाय
sp001-002050_RV_08	शोको न कर्तव्य इति उपदिश्य इत्यर्थः
sp001-002051_RV_08	सदर्थवेदिभिः परमार्थज्ञैः विद्वद्भिः शमिताधिः निवारितमनोव्यथः
sp001-002052_RV_08	पुंस्याधिर्मानसी व्यथा इत्यमरः
sp001-002053_RV_08	सः अजः अधिज्यकार्मुकः अधिज्यम् आरोपितमौर्वीकम् कार्मुकम् यस्य स तथोक्तः सन्
sp001-002054_RV_08	जगत् कर्मभूतम् अप्रतिशासनम् द्वितीयाज्ञारहितम्
sp001-002055_RV_08	आत्माज्ञाविधेयमित्यर्थः
sp001-002056_RV_08	कृतवान् चकार
sp001-002057_RV_08	क्षितिरिति
sp001-002058_RV_08	क्षितिः मही भामिनी कामिनी इन्दुमती च
sp001-002059_RV_08	भामिनी कामिनी च इति हलायुधः
sp001-002060_RV_08	अग्र्यपौरुषम् महापराक्रमम् उत्कृष्टभोगशक्तिम् च तम् अजम् पतिम् आसाद्य प्राप्य
sp001-002061_RV_08	तत्र प्रथमा क्षितिः
sp001-002062_RV_08	बहूनि रत्नानि श्रेष्ठवस्तूनि सूत इति बहुरत्नसूः अभूत्
sp001-002063_RV_08	रत्नम् स्वजातिश्रेष्ठऽपि इत्यमरः
sp001-002064_RV_08	अपरा इन्दुमती वीरम् सुतम् अजीजनत् जनयति स्म
sp001-002065_RV_08	जायतेर्णौ लुङि रूपम्
sp001-002066_RV_08	सहोक्त्या सादृश्यम् उच्यते
sp001-002067_RV_08	दशेति
sp001-002068_RV_08	दशरश्मिशतानि यस्य सः दशरश्मिशतः सूर्यः स उपमा यस्या सा दशरश्मिशतोपमा द्युतिः यस्य तम्
sp001-002069_RV_08	यशसा करणेन दशस्वपि दिक्षु आशासु श्रुतम् प्रसिद्धम्
sp001-002070_RV_08	दशकण्ठारेः रावणारेः रामस्य गुरुम् पितरम् सुतम्
sp001-002071_RV_08	आख्यया नाम्ना दशपूर्वो दशशब्दपूर्वो रथो रथशब्दः तम्
sp001-002072_RV_08	दशरथम् इत्यर्थः
sp001-002073_RV_08	बुधाः विद्वांसः विदुः वदन्ति
sp001-002074_RV_08	विदो लटो वा इति झेर्जुसादेशः
sp001-002075_RV_08	ऋषीति
sp001-002076_RV_08	श्रुतयागप्रसवैः अध्ययनयज्ञसन्तानैः करणैः यथासङ्ख्यम् ऋषीणाम् देवगणानाम्
sp001-002077_RV_08	इन्द्रादीनाम् स्वधाभुजाम् पितॄणाम् अनृणत्वम् ऋणविमुक्तत्वम् उपेयिवान् प्राप्तवान्
sp001-002078_RV_08	एष वा अनृणो यः पुत्री यज्वा ब्रह्मचारी वा इति श्रुतेः
sp001-002079_RV_08	स पार्थिवः अजः परिधेः परिवेषात्
sp001-002080_RV_08	परिवेषस्तु परिधिः इत्यमरः
sp001-002081_RV_08	मुक्तो निर्गतः
sp001-002082_RV_08	कर्मकर्ता
sp001-002083_RV_08	उष्णदीधितिः सूर्य इव
sp001-002084_RV_08	बभौ दिदीपे
sp001-002085_RV_08	इत्युपमा
sp001-002086_RV_08	बलमिति
sp001-002087_RV_08	तस्य विभोः अजस्य केवलम् वसु धनमेव परप्रयोजनम् परोपकारकम् नाभूत्
sp001-002088_RV_08	किन्तु गुणवत्तापि गुणित्वमपि परप्रयोजना परेषाम् अन्येषाम् प्रयोजनम् यस्याम् सा
sp001-002089_RV_08	विधेयांशत्वेन प्राधान्यात् गुणवत्तायाः विशेषणम् वस्वित्यत्र तु ऊहनीयम्
sp001-002090_RV_08	तथाहि
sp001-002091_RV_08	बलम् पौरुषम् आर्तानाम् आपन्नानाम् भयस्य उपशान्तये निषेधाय
sp001-002092_RV_08	न तु स्वार्थम् परपीडनाय वा
sp001-002093_RV_08	बहु भूरि श्रुतम् विद्या विदुषाम् सत्कृतये सत्काराय
sp001-002094_RV_08	न तु उत्सेकाय बभूव तस्य धनम् परोपयोगीति किम् वक्तव्यम्
sp001-002095_RV_08	बलश्रुतादयः अपि गुणाः परोपयोगिनः इत्यर्थः
sp001-002096_RV_08	स इति
sp001-002097_RV_08	अवेक्षितप्रजः अकुतोभयत्वेन अनुसंहितप्रजः
sp001-002098_RV_08	नित्यमसित् प्रजामेधयोः इति असिच्प्रत्ययः
sp001-002099_RV_08	न केवलम् स्त्रैणः इति भावः
sp001-002100_RV_08	शोभना प्रजा यस्यासौ सुप्रजः
sp001-002101_RV_08	सुपुत्रवान्
sp001-002102_RV_08	पुत्रन्यस्तभार इति भावः
sp001-002103_RV_08	सः अजः कदाचिद्देव्या महिष्या इन्दुमत्या सह नगरोपवने
sp001-002104_RV_08	नन्दने नन्दनाख्ये अमरावत्युपकण्ठवने शचीसखः
sp001-002105_RV_08	शच्या सह इत्यर्थः
sp001-002106_RV_08	मरुताम् देवानाम् पालयिता इन्द्र इव
sp001-002107_RV_08	विजहार चिक्रीड
sp001-002108_RV_08	अथेति
sp001-002109_RV_08	अथ दक्षिणस्य उदधेः समुद्रस्य रोधसि तीरे श्रितगोकर्णनिकेतम्
sp001-002110_RV_08	अधिष्ठितगोकर्णाख्यस्थानम् ईश्वरम् शिवम् उपवीणयितुम् वीणया उपसमीपे गातुम्
sp001-002111_RV_08	सत्यापपाश इत्यादिना वीणाशब्दात् उपगानार्थे णिच्प्रत्ययः
sp001-002112_RV_08	ततः तुमुन्
sp001-002113_RV_08	नारदः देवर्षिः रवेः सूर्यस्य सम्बन्धिना उदयावृत्तिपथेन आकाशमार्गेण ययौ जगाम
sp001-002114_RV_08	सूर्योपमानेन अस्य अतितेजस्त्वम् उच्यते
sp001-002115_RV_08	कुसुमैरिति
sp001-002116_RV_08	अपार्थिवैः अभौमैः
sp001-002117_RV_08	दिव्यैः इत्यर्थः
sp001-002118_RV_08	कुसुमैः ग्रथिताम् रचिताम्
sp001-002119_RV_08	तस्य नारदस्य आतोद्यस्य वाद्यस्य वीणायाः शिरसि अग्रे निवेशिताम्
sp001-002120_RV_08	चतुर्विधमिदम् वाद्यम् वादित्रातोद्यनामकम् इत्यमरः
sp001-002121_RV_08	स्रजम् मालाम् वेगवान् मारुतः
sp001-002122_RV_08	अधिवासे वासनायाम् स्पृहया इव
sp001-002123_RV_08	स्रजा स्वाङ्गम् संस्कर्तुम् इत्यर्थः
sp001-002124_RV_08	संस्कारो गन्धमाल्याधैः यस्यात् तदधिवासनम् इत्यमरः
sp001-002125_RV_08	अहरत्किल
sp001-002126_RV_08	किलेति ऐतिह्ये
sp001-002127_RV_08	भ्रमरैरिति
sp001-002128_RV_08	कुसुमानुसारिभिः पुष्पानुयायिभिः भ्रमरैः अलिभिः परिकीर्णा
sp001-002129_RV_08	व्याप्ता मुनेः नारदस्य परिवादिनी वीणा
sp001-002130_RV_08	वीणा तु वल्लकी
sp001-002131_RV_08	विपञ्ची सा तु तन्त्रीभिः सप्तभिः परिवादिनी
sp001-002132_RV_08	इत्यमरः
sp001-002133_RV_08	पवनस्य वायोः अवलेपः अधिक्षेपः तज्जम् अञ्जनेन
sp001-002134_RV_08	कज्जलेन आविलम् कलुषम् बाष्पम् अश्रु सृजती उञ्चती इव
sp001-002135_RV_08	ददृशे दृष्टा
sp001-002136_RV_08	भ्रमराणाम् साञ्जन बाष्पबिन्दुसादृश्यम् विवक्षितम्
sp001-002137_RV_08	वा नपुंसकस्य इति वर्तमाने आच्छीनद्योर्नुम् इति नुम्विकल्पः
sp001-002138_RV_08	अभिभूयेति
sp001-002139_RV_08	सा अमरस्रक् दिव्यमाला
sp001-002140_RV_08	मधुगन्धयोः मकरन्दसौरभयोः अतिशयेन आधिक्येन
sp001-002141_RV_08	वीरुधाम् लतानाम्
sp001-002142_RV_08	लता प्रतानिनी वीरुत् इत्यमरः
sp001-002143_RV_08	ऋतोः प्राप्ताम् आर्तवीम् ऋतुसम्बन्धिनीम् विभूतिम् समृद्धिम् अभिभूय तिरस्कृत्य नृपतेः अजस्य दयितायाः
sp001-002144_RV_08	इन्दुमत्याः उर्वोः विशालयोः स्तनयोः ये कोटी चूचुकौ तयोः सुस्थितिम् गोप्यस्थाने पतितत्वात् प्रशस्तम् स्थितिम् स्थानम् आप प्राप्ता
sp001-002145_RV_08	क्षणमात्रेति
sp001-002146_RV_08	सुजातयोः सुजन्मनोः
sp001-002147_RV_08	सुन्दरयोः इत्यर्थः
sp001-002148_RV_08	स्तनयोः क्षणमात्रम् सखीम् सखीमिव स्थिताम्
sp001-002149_RV_08	सुजातत्वसाधर्म्यात् स्रजः स्तनसखीत्वम् इति भावः
sp001-002150_RV_08	ताम् स्रजम् अवलोक्य ईषदृष्ट्वा विह्वला परवशा नरोत्तमप्रिया इन्दुमती
sp001-002151_RV_08	तमसा राहुणा
sp001-002152_RV_08	तमस्तु राहुः स्वर्भानुः इत्यमरः
sp001-002153_RV_08	हृतचन्द्रा कौमुदी चन्द्रिका इव
sp001-002154_RV_08	निमिमील मुमोह
sp001-002155_RV_08	ममारेत्यर्थः
sp001-002156_RV_08	निमीलो दीर्घनिद्रा च इति हलायुधः
sp001-002157_RV_08	कौमुद्याः निमीलनम् प्रतिसंहारः
sp001-002158_RV_08	वपुषेति
sp001-002159_RV_08	करणैः इन्द्रियैः उज्झितेन मुक्तेन
sp001-002160_RV_08	करणम् साधकतमम् क्षेत्रगात्रेन्द्रियेष्वपि इत्यमरः
sp001-002161_RV_08	वपुषा निपतन्ती सा इन्दुमती पतिम् अजम् अपि अपातयत् पातयति स्म
sp001-002162_RV_08	तथाहि निषिच्यते निषेकः
sp001-002163_RV_08	तैलस्य निषेकः तैलनिषेकः
sp001-002164_RV_08	क्षरत्तैलम् इत्यर्थः
sp001-002165_RV_08	तस्य बिन्दुना सह दीपार्चिः दीपज्वाला मेदिनीम् भुवम् उपैति ननू उपैत्येव
sp001-002166_RV_08	नन्वत्र अवधारणे
sp001-002167_RV_08	प्रश्नावधारणानुज्ञानुनयामन्त्रणे ननु इत्यमरः
sp001-002168_RV_08	इन्दुमत्याः दीपार्चिः उपमानम्
sp001-002169_RV_08	अजस्य तैलबिन्दुः
sp001-002170_RV_08	तत एव तस्याः जीवितसमाप्तिः तस्य जीवितशेषश्च सूच्यते
sp001-002171_RV_08	उभयोरिति
sp001-002172_RV_08	उभयोः दम्पत्योः पार्श्ववर्तिनाम् परिजनानाम् तुमुलेन सङ्कुलेन आर्तरवेण करुणस्वनेन
sp001-002173_RV_08	वेजिताः भीताः कमलाकरालयाः सरःस्थिताः विहगाः हंसादयः अपि तत्र उपवने समदुःखा इव
sp001-002174_RV_08	तत्पार्श्ववर्तिनाम् समानशोका इव चुक्रुशुः क्रोशन्ति स्म
sp001-002175_RV_08	नृपतेरिति
sp001-002176_RV_08	नृपतेः अजस्य तमः अज्ञानम् व्यजनादिभिः साधनैः नुनुदे अपसारितम्
sp001-002177_RV_08	आदिशब्देन जलसेककर्पूरक्षोदादयः गृह्यन्ते
sp001-002178_RV_08	सा तु इन्दुमती तथैव संस्थिता मृता
sp001-002179_RV_08	तथाहि
sp001-002180_RV_08	प्रतिकारविधानम् चिकित्सा आयुषः जीवितकालस्य शेषे सति विद्यमाने
sp001-002181_RV_08	आयुर्जीवितकालो ना इत्यमरः
sp001-002182_RV_08	फलाय सिद्धये कल्पते आरोग्याय भवति नान्यथा
sp001-002183_RV_08	नृपतेः आयुःशेषसद्भावात् प्रतीकारस्य साफल्यम्
sp001-002184_RV_08	तस्यास्तु तदभावात् वैफल्यम् इत्यर्थः
sp001-002185_RV_08	प्रतीति
sp001-002186_RV_08	अथ सत्त्वस्य चेतन्यस्य विप्लवात् विनाशाद्धेतोः
sp001-002187_RV_08	द्रव्यासुव्यवसायेषु सत्त्वम् इत्यमरः
sp001-002188_RV_08	प्रतियोजयितव्या तन्त्रीभिः योजनीया
sp001-002189_RV_08	न तु योजिततन्त्रीत्यर्थः
sp001-002190_RV_08	या वल्लकी वीणा
sp001-002191_RV_08	तस्याः समावस्था दशा यस्याताम् अङ्गनाम् वनिताम् नितान्तवत्सलः अतिप्रेमवान् सः अजः
sp001-002192_RV_08	परिगृह्य हस्ताभ्याम् गृहीत्वा उचितम् परिचितम् अङ्कम् उत्सङ्गम् निनाय नीतवान्
sp001-002193_RV_08	वल्लकीपक्षे तु सत्त्वम् तन्त्रीणाम् अवष्टम्भकः शलाकाविशेषः
sp001-002194_RV_08	पतिरिति
sp001-002195_RV_08	पतिः अजः अङ्कनिषण्णया उत्सङ्गस्थितया करणानाम् इन्द्रियाणाम् अपायेन अपगमेन हेतुना विभिन्नवर्णया विच्छायया तया
sp001-002196_RV_08	उषसि प्रातःकाले आविलाम् मलिनाम् मृगलेखाम् लाञ्छनम् मृगरेखारूपम् विभ्रत् धारयन् चन्द्रमा इव
sp001-002197_RV_08	समलक्ष्यता अदृश्यता
sp001-002198_RV_08	इत्युपमा
sp001-002199_RV_08	विललापेति
sp001-002200_RV_08	सः अजः सहजाम् स्वाभाविकीम् अपि धीरताम् धैर्यम् अपहाय विप्रकीर्य बाष्पेण कण्ठगतेन
sp001-002201_RV_08	गद्गदम् विशीर्णाक्षरम् यथा तथा ध्वनिमात्रानुकारिगद्गदशब्दैः विललाप परिदेवितवान्
sp001-002202_RV_08	विलापः परिदेवनम् इत्यमरः
sp001-002203_RV_08	अभितप्तम् अग्निना सन्तप्तम् अयः लोहम् अचेतनमपि मार्दवम् मृदुतम् अवैरत्वम् च भजते प्राप्नोति
sp001-002204_RV_08	शरीरिषु देहिषु
sp001-002205_RV_08	अभिसन्तप्तेष्विति शेषः
sp001-002206_RV_08	विषये कैव कथा वार्ता
sp001-002207_RV_08	अनुक्तसिद्धम् इत्यर्थः
sp001-002208_RV_08	कुसुमानीति
sp001-002209_RV_08	कुसुमानि पुष्पाण्यपि
sp001-002210_RV_08	अपिशब्दः नितान्तमार्दवद्योतनार्थः
sp001-002211_RV_08	गात्रसङ्गमात् देहसंसर्गात् आयुः अपोहितुम् अपहर्तुम् प्रभवन्ति यदि
sp001-002212_RV_08	हन्त विषादे
sp001-002213_RV_08	हन्त हर्षेऽनुकम्पायाम् वाक्यारम्भविषादयोः इत्यमरः
sp001-002214_RV_08	प्रहरिष्यतः हन्तुमिच्छतः विधेः दैवस्य अन्यत्कुसुमातिरिक्तम् किमिव वस्तु
sp001-002215_RV_08	इवशब्दः वाक्यालङ्कारे
sp001-002216_RV_08	कीदृशमित्यर्थः
sp001-002217_RV_08	साधनम् प्रहरणम् न भविष्यति न भवेत्
sp001-002218_RV_08	सर्वमपि साधनम् भविष्यत्येवेत्यर्थः
sp001-002219_RV_08	अथवेति
sp001-002220_RV_08	अथवा पक्षान्तरे
sp001-002221_RV_08	प्रजान्तकः कालः मृदु कोमलम् वस्तु मृदुनैव वस्तुना हिंसितुम् हन्तुम् आरभते उपक्रमते
sp001-002222_RV_08	अत्रार्थे हिमसेकेन तुषारनिष्यन्देन विपत्तिः मृत्युः यस्याः सा तथा नलिनी पद्मिनी
sp001-002223_RV_08	मे पूर्वम् प्रथमम् निदर्शनम् उदाहरणम् मता द्वितीयम् निदर्शनम् पुष्पमृदुः इन्दुमतीति भावः
sp001-002224_RV_08	स्रगिति
sp001-002225_RV_08	इयम् स्रक् जीवितम् अपहन्तीति जीवितापहा यदि
sp001-002226_RV_08	हृदये वक्षसि
sp001-002227_RV_08	हृदयम् वक्षसि स्वान्ते इत्यमरः
sp001-002228_RV_08	निहिता सती माम् किम् न हन्ति
sp001-002229_RV_08	ईश्वरेच्छया क्वचित्प्रदेशे विषमप्यमृतम् भवेत् क्वचित् अमृतम् वा विषम् भवेत्
sp001-002230_RV_08	दैवमेवात्र कारणम् इत्यर्थः
sp001-002231_RV_08	अथवेति
sp001-002232_RV_08	अथवा मम भाग्यस्य विप्लवात् विपर्ययात् येषः
sp001-002233_RV_08	स्रगित्यर्थः
sp001-002234_RV_08	विधेयप्राधान्यात् पुंलिङ्गनिर्देशः
sp001-002235_RV_08	वेधसा विधात्रा अशनिः वैद्युतः अग्निः कल्पितः
sp001-002236_RV_08	दम्भोलिरशनिर्द्वयोः इत्यमरः
sp001-002237_RV_08	यद्यस्मात् अनेनापि अशनिना प्रसिद्धाशनिनेव तरुः तरुस्थानीयः स्वयमेव न पातितः
sp001-002238_RV_08	किन्तु तस्य तरोः विटपाश्रिता लता वल्ली क्षपिता नाशिता
sp001-002239_RV_08	कृतवतीति
sp001-002240_RV_08	मयि चिरम् भूरिशः अपराद्धेऽपि अपराधम् कृतवत्यपि
sp001-002241_RV_08	राधेः कर्तरि क्तः
sp001-002242_RV_08	यदा यस्माद्धेतोः
sp001-002243_RV_08	यदेति हेत्वर्थः
sp001-002244_RV_08	स्वरादौ पठ्यते यदेति हेतौ इति गणव्याख्यानात्
sp001-002245_RV_08	अवधीरणाम् अवज्ञाम् न कृतवत्यसि नाकार्षीः
sp001-002246_RV_08	तत् कथम् एकपदे तत्क्षणे
sp001-002247_RV_08	स्यात्तत्क्षण एकपदम् इति विश्वः
sp001-002248_RV_08	निरागसम् नितराम् अनपराधम् इमम् जनम्
sp001-002249_RV_08	इममिति स्वात्मनिर्देशः
sp001-002250_RV_08	मामित्यर्थः
sp001-002251_RV_08	आभाष्यम् सम्भाष्यम् न मन्यसे न चिन्तयसि
sp001-002252_RV_08	ध्रुवमिति
sp001-002253_RV_08	हे शुचिस्मिते धवलहसिते शठः गूढविप्रियकारी कैतवेन कपटेन वत्सलः
sp001-002254_RV_08	कैतवस्निग्ध इति ध्रुवम् सत्यम् तव विदितः त्वया विज्ञातः अस्मि
sp001-002255_RV_08	मतिबुद्धि इत्यादिना कर्तरि क्तः
sp001-002256_RV_08	क्तस्य च वर्तमाने इति कर्तरि षष्ठी
sp001-002257_RV_08	कुतः
sp001-002258_RV_08	यत् यस्मात् माम् अनापृच्छ्य अनामन्त्र्य इतः अस्माल्लोकात् परलोकम् असन्निवृत्तये अपुनरावृत्तये गतासि
sp001-002259_RV_08	दयितामिति
sp001-002260_RV_08	इदम् मम हतजीवितम् कुत्सितम् जीवितम् तावत् आदौ दयिताम् इन्दुमतीम् अन्वगात् अन्वगच्छत् यदि अन्वगादेव
sp001-002261_RV_08	यद्यत्र अवधारणे
sp001-002262_RV_08	पूर्वम् मूर्च्छितत्वादिति भावः
sp001-002263_RV_08	तर्हि तया दयितया विना किम् किमर्थम् विनिवृत्तम् प्रत्यागतम्
sp001-002264_RV_08	प्रत्यागमनम् न युक्तमित्यर्थः
sp001-002265_RV_08	अत एव आत्मकृतेन स्वदुश्चेष्टितेन निवृत्तिरूपेण प्रबलाम् अधिकाम् वेदनाम् दुःखम् सहताम् क्षमताम्
sp001-002266_RV_08	स्वयङ्कृतापराधेषु सहिष्णुत इव शरणमिति भावः
sp001-002267_RV_08	सुरतेति
sp001-002268_RV_08	सुरतश्रमेण सम्भृतः जनितः स्वेदलवोद्गमोऽपि ते तव मुखे ध्रियते वर्तते
sp001-002269_RV_08	अथ च त्वम् आत्मना स्वरूपेण अस्तम् नाशम् इता प्राप्ता
sp001-002270_RV_08	अतः कारणात् देहभृताम् प्राणिनाम् इमाम् प्रत्यक्षाम् असारताम् अस्थिरताम् धिक्
sp001-002271_RV_08	मनसेति
sp001-002272_RV_08	मया मनसापि तव विप्रियम् न कृतपूर्वम्
sp001-002273_RV_08	पूर्वम् न कृतमित्यर्थः
sp001-002274_RV_08	सुप्सुपेति समासः
sp001-002275_RV_08	किम् केन निमित्तेन माम् जहासि त्यजसि
sp001-002276_RV_08	नन्वहम् क्षितेः शब्दपतिः शब्दत एवम् पतिः
sp001-002277_RV_08	न त्वर्थत इत्यर्थः
sp001-002278_RV_08	भावनिबन्धनाभिप्रायनिबन्धना स्वभावहेतुका मे रतिः प्रेम तु त्वय्येव
sp001-002279_RV_08	अस्तीति शेषः
sp001-002280_RV_08	कुसुमेति
sp001-002281_RV_08	कुसुमैः उत्खचितान् उत्कर्षेण रचितान् वलीभृतः भङ्गीयुक्तान्
sp001-002282_RV_08	कुटिलानित्यर्थः
sp001-002283_RV_08	भृङ्गरुचः नीलान् तव अलकान् चलयन् कम्पयन् मारुतः हे करभोरु करभसदृशोरु
sp001-002284_RV_08	मणिबन्धादाकनिष्ठम् करस्य करभो बहिः इत्यमरः
sp001-002285_RV_08	मे मनः त्वदुपावर्तन शङ्कि तव पुनः आगमने शङ्कावत्करोति
sp001-002286_RV_08	त्वदुज्जीवने शङ्काम् कारयतीत्यर्थः
sp001-002287_RV_08	तदिति
sp001-002288_RV_08	हे प्रिये तत्तस्मात् कारणात् आशु मे विषादम् दुःखम्
sp001-002289_RV_08	नक्तम् रात्रौ ओषधिः तृणज्योतिराख्या लता ज्वलितेन प्रकाशेन
sp001-002290_RV_08	तुहिनाद्रेः हिमाचलस्य गुहागतम् तमः अन्धकारमिव
sp001-002291_RV_08	प्रतिबोधेन ज्ञानेन अपोहितुम् निरसितुम् अर्हसि
sp001-002292_RV_08	इदमिति
sp001-002293_RV_08	इदम् उच्छ्वसितालकम् चलितचूर्णकुन्तलम् विश्रान्तकथम् निवृत्तसंलापम् तव मुखम्
sp001-002294_RV_08	निशि रात्रौ सुप्तम् निमीलितम् विरतः अभ्यन्तराणाम् अन्तर्वर्तिनाम् षट्पदानाम् स्वनः यत्र तत्
sp001-002295_RV_08	निःशब्दभृङ्गम् इत्यर्थः
sp001-002296_RV_08	एकपङ्कजम् अद्वितीयम् पद्मम् इव
sp001-002297_RV_08	माम् दुनोति परितापयति
sp001-002298_RV_08	शशिनमिति
sp001-002299_RV_08	शर्वरी रात्रिः शशिनम् चन्द्रम् पुनरेति प्राप्नोति
sp001-002300_RV_08	द्वन्द्वीभूय चरतीति द्वन्द्वचरः तम् पतत्त्रिणम् चक्रवाकम् दयिता चक्रवाकी पुनरेति
sp001-002301_RV_08	इति हेतोः तौ चन्द्रचक्रवाकौ विरहान्तरक्षमौ विरहावधिसहौ
sp001-002302_RV_08	अन्तरमवकाशावधि परिधानान्तर्द्धि भेदतादर्थ्ये इत्यमरः
sp001-002303_RV_08	अत्यन्तगता पुनरावृत्तिरहिता त्वम् तु कथम् न माम् दहेः न सन्तापयेः
sp001-002304_RV_08	अपि तु दहेरेवेत्यर्थः
sp001-002305_RV_08	नवेति
sp001-002306_RV_08	नवपल्लवसंस्तरे नूतनप्रवालास्तरणेऽप्यर्पितम् स्थापितम् मृदु ते तव यदङ्गम् शरीरम् दूयेत परितप्तम् भवेत्
sp001-002307_RV_08	वामौ सुन्दरौ ऊरू यस्याः सा हे वामोरु
sp001-002308_RV_08	वामम् स्यात्सुन्दरे सव्ये इति केशवः
sp001-002309_RV_08	संहितशफलक्षण इत्यादिना उङ्प्रत्ययः
sp001-002310_RV_08	तदिदम् अङ्गम् चितायाः काष्ठसञ्चयस्य अधिरोहणम् कथम् विषहिष्यते वद
sp001-002311_RV_08	इयमिति
sp001-002312_RV_08	इयम् प्रथमा आद्या रहःसखी सुरतसमयेऽपि अनुयानादिति भावः
sp001-002313_RV_08	गतिविभ्रमसादेन विलासोपरमेण नीरवा निःशब्दा रशना
sp001-002314_RV_08	मेखला अप्रतिबोधम् अपुनरुद्बोधम् यथा तथा शायिनीम्
sp001-002315_RV_08	मृतामित्यर्थः
sp001-002316_RV_08	त्वामनु त्वया सह
sp001-002317_RV_08	तृतीयार्थे इति अनुशब्दस्य कर्मप्रवचनीयत्वात् कर्मप्रवचनीययुक्ते द्वितीया
sp001-002318_RV_08	इत्यनेन द्वितीया
sp001-002319_RV_08	शुचा शोकेन मृतेव न लक्ष्यते इति न
sp001-002320_RV_08	लक्ष्यत एवेत्यर्थः
sp001-002321_RV_08	सम्भाव्यनिषेधनिवर्तनाय द्वौ प्रतिषेधौ
sp001-002322_RV_08	कलमिति
sp001-002323_RV_08	युग्मम्
sp001-002324_RV_08	उभयोः एकान्वयः
sp001-002325_RV_08	अन्यभृतासु कोकिलासु कलम् मधुरम् भाषितम् भाषणम्
sp001-002326_RV_08	कलहंसीषु विशिष्टहंसीषु मदालसम् मन्थरम् गतम् गमनम्
sp001-002327_RV_08	पृषतीषु हरिणीषु विलोलम् ईक्षितम् चञ्चला दृष्टिः
sp001-002328_RV_08	पवनेन वायुना आधूतलतासु ईषत्कम्पितलतासु विभ्रमाः विलासाः
sp001-002329_RV_08	इत्यमी पूर्वोक्ताः कलभाषाणादयः गुणाः
sp001-002330_RV_08	एषु कोकिलादिस्थानेषु इति शेषः
sp001-002331_RV_08	त्रिदिवोत्सुकया अपि इह जीवन्त्येव स्वर्गम् प्रति प्रस्थितयापि त्वया
sp001-002332_RV_08	माम् अवेक्ष्य विरहासहम् विचार्य सत्यम् निहिताः
sp001-002333_RV_08	मतप्राणधारणोपायतया स्थापिता इत्यर्थः
sp001-002334_RV_08	तव विरहे गुरुव्यथम् अतिदुःखम् मे हृदयम् मनः अवलम्बितुम् स्थापयितुम् न क्षमाः न शक्ताः
sp001-002335_RV_08	ते तु तत्सङ्गमे एव सुखकारिणः
sp001-002336_RV_08	नान्यथा
sp001-002337_RV_08	प्रत्युत प्राणान् अपहरन्तीति भावः
sp001-002338_RV_08	मिथुनमिति
sp001-002339_RV_08	ननु हे प्रिये सहकारः चूतविशेषः फलिनी प्रियङ्गुलता च इमौ त्वया मिथुनम् परिकल्पितम् मिथुनत्वेन अभ्यमानि
sp001-002340_RV_08	अनयोः फलिनीसहकारयोः विवाहसत्क्रियाम् विवाहमङ्गलम् अविधाय अकृत्वा गम्यते इति असाम्प्रतम् अयुक्तम्
sp001-002341_RV_08	मातृहीनानाम् न किञ्चित् सुखमस्तीति भावः
sp001-002342_RV_08	कुसुममिति
sp001-002343_RV_08	वृक्षादिपोषकम् दोहदम्
sp001-002344_RV_08	त्वया कृतम् दोहदम् पादताडनरूपम् यस्य सः अयम् अशोकः यत् कुसुमम् उदीरयिष्यति प्रसविष्यते
sp001-002345_RV_08	तव अलकानाम् आभरणम् आभरणभूतम् तत्कुसुमम् कथम् नु केन प्रकारेण निवापमाल्यताम् दाहाञ्जलेः अर्घ्यताम् नेष्यामि
sp001-002346_RV_08	निवापः पितृदानम् स्यात् इत्यमरः
sp001-002347_RV_08	स्मरतेवेति
sp001-002348_RV_08	अन्यदुर्लभम्
sp001-002349_RV_08	किन्तु स्मर्तव्यमेवेत्यर्थः
sp001-002350_RV_08	सशब्दम् ध्वनियुक्तम् नूपुरम् मञ्जीरम् यस्य तम् चरणेन अनुग्रहम् पादेन ताडनरूपम्
sp001-002351_RV_08	स्मरतेव चिन्तयतेव कुसुमानि एव अश्रूणि तद्वर्षिणा अमुना पुरोवर्तिना अशोकेन
sp001-002352_RV_08	हे सुगात्रि
sp001-002353_RV_08	अङ्गगात्रकण्ठेभ्यश्च इति वक्तव्यात् ङीप्
sp001-002354_RV_08	त्वम् शोच्यसे
sp001-002355_RV_08	तवेति
sp001-002356_RV_08	तव निःश्वसितानुकारिभिः वकुलैः वकुलकुसुमैः मया समम्
sp001-002357_RV_08	सार्धम् अर्धचिताम् अर्धम् यथा तथा रचिताम् विलासमेखलाम् असमाप्य अपूरयित्वा
sp001-002358_RV_08	किन्नरस्य देवयोनिविशेषस्य कण्ठ इव कण्ठो यस्यास्तत्सबुद्धिः हे किन्नरकण्ठि
sp001-002359_RV_08	अङ्गगात्रकण्ठेभ्यश्च इति ङीप्
sp001-002360_RV_08	किमिदम् सुप्यते निद्रा क्रियते
sp001-002361_RV_08	वचिस्वपि इत्यादिना सम्प्रसारणम्
sp001-002362_RV_08	अनुचितमिदम् स्वपनम् इत्यर्थः
sp001-002363_RV_08	समेति
sp001-002364_RV_08	सखीजनः समदुःखसुखः
sp001-002365_RV_08	त्वदुःखेन दुःखी त्वत्सुखेन सुखी इत्यर्थः
sp001-002366_RV_08	अयम् आत्मजः बालः प्रतिपच्चन्द्रनिभः
sp001-002367_RV_08	दर्शनीयः वर्धिष्णुश्च इत्यर्थः
sp001-002368_RV_08	प्रतिपच्छब्देन द्वितीया लक्ष्यते प्रतिपदि चन्द्रस्य अदर्शनात्
sp001-002369_RV_08	अहम् एकरसः अभिन्नरागः
sp001-002370_RV_08	शृङ्गारादौ विषे वीर्ये गुणे रागे द्रवे रसः इत्यमरः
sp001-002371_RV_08	तथापि
sp001-002372_RV_08	जीवितसामग्रीसत्त्वेऽपीत्यर्थः
sp001-002373_RV_08	ते तव व्यवसायः अस्मत्परित्यागरूपः व्यापारः प्रतिपत्त्या निश्चयेन निष्ठुरः क्रूरः
sp001-002374_RV_08	प्रतिपत्तिः पदप्राप्तौ प्रकृतौ गौरवेऽपि च
sp001-002375_RV_08	प्रागल्भ्ये च प्रबोधे च इति विश्वः
sp001-002376_RV_08	स्मर्तुम् न शक्यः किमुत अधिकर्तुम् इति भावः
sp001-002377_RV_08	धृतिरिति
sp001-002378_RV_08	अद्य मे धृतिः धैर्यम् प्रतीतिर्वा अस्तम् नाशम् इता
sp001-002379_RV_08	रतिः क्रीडा च्युता गता
sp001-002380_RV_08	गेयम् गानम् विरतम्
sp001-002381_RV_08	ऋतुर्वसन्तादिः निरुत्सवः
sp001-002382_RV_08	आभरणानाम् प्रयोजनम् गतम् अपगतम्
sp001-002383_RV_08	शेते अस्मिन्निति शयनीयम् तल्पम्
sp001-002384_RV_08	कृत्यल्युटो बहुलम् इत्यधिकरणार्थे अनीयर्प्रत्ययः
sp001-002385_RV_08	परिशून्यम्
sp001-002386_RV_08	त्वाम् विना सर्वम् अपि निष्फलम् इति भावः
sp001-002387_RV_08	गृहिणीति
sp001-002388_RV_08	त्वमेव गृहिणी दाराः
sp001-002389_RV_08	अनेन सर्वम् कुटुम्बम् त्वदाश्रयमिति भावः
sp001-002390_RV_08	सचिवः बुद्धिसहायः मन्त्री
sp001-002391_RV_08	सर्वः हितोपदेशः त्वदायत्त इति अनेन उच्यते
sp001-002392_RV_08	मिथो रहसि सखी नर्मसचिवः
sp001-002393_RV_08	सर्वोपभोगः त्वदाश्रय इत्यमुना प्रकटितम्
sp001-002394_RV_08	ललिते मनोहरे कलाविधौ वादित्रादिचतुःषष्टिकलाप्रयोगे प्रियशिष्या
sp001-002395_RV_08	प्रियत्वम् प्राज्ञत्वादित्यभिसन्धिः
sp001-002396_RV_08	सर्वानन्दः अनेन त्वन्निबन्धन इति उद्घाटितम्
sp001-002397_RV_08	अतः त्वाम् समष्टिरूपाम् हरता अतएव करुणाविमुखेन कृपाशून्येन
sp001-002398_RV_08	मृत्युना मे मत्सम्बन्धि किम् वस्तु न हृतम् वद
sp001-002399_RV_08	सर्वमपि हृतमित्यर्थः
sp001-002400_RV_08	मदिरेति
sp001-002401_RV_08	माद्यति अनया इति मदिरा लोकप्रसिद्धा
sp001-002402_RV_08	तथापि नार्यो मदिरलोचनाः इत्यादिप्रयोगदर्शनात् माद्यति आभ्यामिति मदिरे अक्षिणी यस्याः तत्सम्बुद्धिः हे मदिराक्षि
sp001-002403_RV_08	मदाननेन अर्पितम् रसवत्स्वादुतरम् मधु मद्यम् पीत्वा बाष्पदूषितम् अश्रुतप्तम्
sp001-002404_RV_08	परलोकोपनतम् परलोकप्राप्तम् मे जलाञ्जलिम् तिलोदकाञ्जलिम् कथम् नु अनु अनन्तरम् पास्यसि
sp001-002405_RV_08	तदनन्तरम् इदम् अनर्हमित्यर्थः
sp001-002406_RV_08	यथाह भट्टमल्लः अनुपानम् हिमजलम् यवगोधूमनिर्मिते
sp001-002407_RV_08	दध्नि मद्ये विषे द्राक्षे पिष्टे पिष्टमयेऽपि च
sp001-002408_RV_08	इति
sp001-002409_RV_08	तच्च इहैव युज्यते
sp001-002410_RV_08	इदम् तु उष्णम् लोकान्तरोपयोगि च इत्यायुर्वेदविरोधात् कथमनुपास्यसीति भावः
sp001-002411_RV_08	विभव इति
sp001-002412_RV_08	विभवे ऐश्वर्ये सत्यपि त्वया विना अजस्य एतावदेव सुखम् गण्यताम्
sp001-002413_RV_08	यावत्त्वया भुक्तम् ततः अन्यन् न किञ्चिद्भविष्यतीत्यर्थः
sp001-002414_RV_08	कुतः
sp001-002415_RV_08	विलोभनान्तरैः विषयान्तरैः अहृतस्य अनाकृष्टस्य मम सर्वे विषयाः भोगादयः त्वदाश्रयाः त्वदधीनाः
sp001-002416_RV_08	त्वाम् विना मे न किञ्चित् रोचत इत्यर्थः
sp001-002417_RV_08	विलपन्निति
sp001-002418_RV_08	कोसलाधिपः अजः इति करुणः शोकरसः स एवार्थः तेन ग्रथितम् सम्बद्धम् यथा तथा
sp001-002419_RV_08	प्रियाम् प्रति इन्दुमतीम् उद्दिश्य विलपन् पृथिवीरुहान् वृक्षानपि स्रुताः
sp001-002420_RV_08	शाखारसाः मकरन्दा एव बाष्पाः तैः दूषितान् अकरोत्
sp001-002421_RV_08	अचेतनानपि अरोदयत् इत्यर्थः
sp001-002422_RV_08	अथेति
sp001-002423_RV_08	अथ स्वजनः बन्धुवर्गः तस्य अजस्य अङ्कतः उत्सङ्गात् कथञ्चित् अपनीय
sp001-002424_RV_08	तद्दिव्यकुसुमम् एव अन्त्यम् मण्डनम् अलङ्कारः यस्यास्ताम्
sp001-002425_RV_08	ताम् सुन्दरीम् अगुरूणि चन्दनानि एधांसि इन्धनानि यस्य तस्मै अनलाय अग्नये विससर्ज विसृष्टवान्
sp001-002426_RV_08	क्रियाग्रहणम् अपि कर्तव्यम् इति क्रियामात्रप्रयोगे सम्प्र्
sp001-002427_RV_08	प्रमदामिति
sp001-002428_RV_08	नृपतिः अजः सन्नपि विद्वानपि शुचा शोकेन प्रमदामनु प्रमदया सह संस्थितः मृत इति
sp001-002429_RV_08	वाच्यदर्शनात् निन्दादर्शनात् देव्या इन्दुमत्या सह शरीरम् अग्निसात् अग्न्यधीनम् न चकार
sp001-002430_RV_08	तदधीनवचने इति सातिप्रत्ययः
sp001-002431_RV_08	जीविताशया प्राणेच्छया तु नेति
sp001-002432_RV_08	अथेति
sp001-002433_RV_08	अथ विदुषा शास्त्रज्ञेन तेन अजेन
sp001-002434_RV_08	गुणा एव शेषाः रूपादयः यस्यास्ताम् गुणशेषाम् भामिनीम् इन्दुमतीम् उपदिश्य उद्दिश्य
sp001-002435_RV_08	दशानाम् अह्नाम् समाहारः दशाहः
sp001-002436_RV_08	तद्धितार्थ इत्यादिनासमासः
sp001-002437_RV_08	समाहारस्य एकत्वात् एकवचनम्
sp001-002438_RV_08	राजाहःसखिभ्यष्टच् इति टच्
sp001-002439_RV_08	रात्राह्नाहाः पुंसि इति पुंवत्
sp001-002440_RV_08	ततः तसिल्
sp001-002441_RV_08	तस्मात् दशाहतः परे ऊर्ध्वम् कर्तव्याः महर्द्धयः महासमृद्धयः
sp001-002442_RV_08	विधयः क्रियाः पुरः पुर्या उपवने उद्याने एव समापिताः सम्पूर्णम् अनुष्ठिताः
sp001-002443_RV_08	दशाहतः इत्यत्र विप्रः शुध्द्येद्दशाहेन द्वादशाहेन भूमिपः इति मनुवचनविरोधः नाशङ्कनीयः
sp001-002444_RV_08	तस्य निर्गुणक्षत्रियविषयत्वात्
sp001-002445_RV_08	गुणवत्क्षत्रियस्य तु दशाहेन शुद्धिमाह पराशरः
sp001-002446_RV_08	क्षत्रियस्तु दशाहेन स्वधर्मनिरतः शुचिः इति
sp001-002447_RV_08	सूच्यते अस्यापि गुणवत्त्वम् विदुषा इत्यनेन
sp001-002448_RV_08	स इति
sp001-002449_RV_08	तया इन्दुमत्या विना
sp001-002450_RV_08	क्षणदायाः रात्रेः अपाये अपगमे यः शशाङ्कः चन्द्रः
sp001-002451_RV_08	स इव दृश्यते इति क्षणदापायशशाङ्कदर्शनः
sp001-002452_RV_08	प्रातःकालिकचन्द्र इव दृश्यमान इत्यर्थः
sp001-002453_RV_08	दृश्यते इति कर्मार्थे ल्युट्
sp001-002454_RV_08	सः अजः पौरवधूमुखाश्रुषु स्वशुचः स्वशोकस्य परिवाहम् जलोच्छ्वासमिव अवलोकयन्
sp001-002455_RV_08	जलोच्छ्वासाः परीवाहाः इत्यमरः
sp001-002456_RV_08	स्वदुःखपूरातिशयमिव पश्यन् पुरीम् विवेश
sp001-002457_RV_08	वधूग्रहणात् तस्याम् इन्दुमत्याम् सख्याभिमानात् अजसमानदुःख सूचकपरीवाहोक्तिः निर्वहति
sp001-002458_RV_08	अथेति
sp001-002459_RV_08	अथ सवनाय यागाय दीक्षितः गुरुर्वसिष्ठः आश्रमे स्वकीयाश्रमे स्थितः सन्
sp001-002460_RV_08	तम् अजम् अभिषङ्गजडम् दुःखमोहितम् प्रणिधानात् चित्तैकाग्र्यत् विजज्ञिवान् ज्ञातवान्
sp001-002461_RV_08	क्वसुश्च इति क्वसुप्रत्ययः
sp001-002462_RV_08	इति वक्ष्यमाणप्रकारेण शिष्येण अन्वबोधयत्किल
sp001-002463_RV_08	बुधेः ण्यन्तात् णिचि लङ्
sp001-002464_RV_08	असमाप्तेति
sp001-002465_RV_08	यतो हेतोः मुनिः असमाप्तविधिः असमाप्तक्रतुः ततः तव
sp001-002466_RV_08	तापकारणम् दुःखहेतुम् कलत्रनाशरूपम् विद्वान् जानन्नपि
sp001-002467_RV_08	विदेः शतुर्वसुः इति वस्वादेशः
sp001-002468_RV_08	न लोक इत्यादिना षष्ठीप्रतिषेधः
sp001-002469_RV_08	पथश्च्युतम् स्वभावात् भ्रष्टम् भवन्तम् प्रकृतौ स्वभावे स्थापयितुम्
sp001-002470_RV_08	समाश्वासयितुम् इत्यर्थः
sp001-002471_RV_08	स्वयम् नोपस्थितः नागतः
sp001-002472_RV_08	मयीति
sp001-002473_RV_08	हे सुवृत्त सदाचार सन्दिश्यत इति सन्देशः सन्देष्टव्यार्थः
sp001-002474_RV_08	तस्य पदानि वाचकानि लघूनि सङ्क्षिप्तानि सन्देशपदानि
sp001-002475_RV_08	यस्याम् सा लघुसन्देशपदा तस्य मुनेः सरस्वती वाङ्मयि वर्तते
sp001-002476_RV_08	हे विश्रुतसत्त्वसार प्रख्यातधैर्यातिशय ताम् सरस्वतीम् शृणु
sp001-002477_RV_08	एनाम् वाचम् हृदि उपधातुम् धर्तुम् च अर्हसि
sp001-002478_RV_08	पुरुषस्येति
sp001-002479_RV_08	अजन्मनः पुरुषस्य पुराणपुरुषस्य भगवतः त्रिविक्रमस्य पदेषु विक्रमेषु
sp001-002480_RV_08	त्रिभुवनेषु अपीत्यर्थः
sp001-002481_RV_08	समतीतम् भूतम् च भवद्वर्तमानम् च भावि भविष्यच्चेति त्रितयम्
sp001-002482_RV_08	स मुनिः निष्प्रतिघेन अप्रतिबन्धेन ज्ञानमयेन चक्षुषा ज्ञानदृष्ट्या पश्यति हि
sp001-002483_RV_08	अतः तदुक्तिषु न संशयितव्यम् इत्यर्थः
sp001-002484_RV_08	लोकत्रये कालत्रयस्य वार्ताम् गुरुर्वसिष्ठः जानातीति भावः
sp001-002485_RV_08	चरत इति
sp001-002486_RV_08	पुरा किल दुश्चरम् तीव्रम् तपः चरतः तृणबिन्दोः तृणबिन्दुनामकात् कस्माच्चिदृषेः परिशङ्कितः भीतः
sp001-002487_RV_08	कर्तरि क्तः
sp001-002488_RV_08	भीत्रार्थानाम् भयहेतुः इत्यपादानात् पञ्चमी
sp001-002489_RV_08	हरिः इन्द्रः समाधिभेदिनीम् तपोविघातिनीम् हरणीम् नाम सुराङ्गनाम् अस्मैतृणबिन्दवे प्रजिघाय प्रेरितवान्
sp001-002490_RV_08	स इति
sp001-002491_RV_08	स मुनिः
sp001-002492_RV_08	शमः शान्तिरेव वेला मर्यादा तस्याः
sp001-002493_RV_08	प्रलयोर्मिणा प्रलयकालतरङ्गेण
sp001-002494_RV_08	शमविघातकेन इत्यर्थः
sp001-002495_RV_08	अब्ध्यम्बुविकृतौ वेला कालमर्यादयोरपि इत्यमरः
sp001-002496_RV_08	तपसः प्रतिबन्धेन विघ्नेन यः मन्युः क्रोधः तेन हेतुना
sp001-002497_RV_08	प्रमुखे अग्रे आविष्कृतचारुविभ्रमाम् प्रकाशितमनोहरविलासाम् ताम् हरिणीम् भुवि भूलोके मानुषी मनुष्यस्त्री भवेति अशपत् शशाप
sp001-002498_RV_08	भगवन्निति
sp001-002499_RV_08	हे भगवन् महर्षे अयम् जनः
sp001-002500_RV_08	परः अस्यास्तीति स्वामित्वेन परवान् पराधीनः
sp001-002501_RV_08	अयम् इति आत्मनिर्देशः
sp001-002502_RV_08	अहम् पराधीनेत्यर्थः
sp001-002503_RV_08	मे मम प्रतिकूलाचरितम् अपराधम् क्षमस्व इत्यनेन प्रकारेण
sp001-002504_RV_08	उपनताम् शरणागताम् च हरिणीम् आसुरपुष्पदर्शनात् सुरपुष्पदर्शनपर्यन्तम्
sp001-002505_RV_08	क्षितिम् स्पृशतीति क्षितिस्पृक् ताम् क्षितिस्पृशम् मानुषीम् कृतवान् अकरोत्
sp001-002506_RV_08	दिव्यपुष्पदर्शनम् शापावधिः इत्यनुगृहीतवान् इत्यर्थः
sp001-002507_RV_08	क्रथेति
sp001-002508_RV_08	क्रथकैशिकानाम् राज्ञाम् वंशे सम्भवः यस्याः सा हरणी तव महिषी अभिषिक्ता स्त्री
sp001-002509_RV_08	कृताभिषेका महिषी इत्यमरः
sp001-002510_RV_08	भूत्वा चिराय दिवः स्वर्गात् च्युतम् पतितम् शापनिवृत्तिकारणम् सुरपुष्परूपम् उपलब्धवती विवशा
sp001-002511_RV_08	अभूदिति शेषः
sp001-002512_RV_08	मृता इत्यर्थः
sp001-002513_RV_08	तदिति
sp001-002514_RV_08	तत् तस्मात् तस्याः अपायचिन्तया अलम्
sp001-002515_RV_08	तस्याः मरणम् न चिन्त्यम् इत्यर्थः
sp001-002516_RV_08	निषेधक्रियाम्प्रति करणत्वात् चिन्तयेति तृतीया
sp001-002517_RV_08	कुतो न चिन्त्यम् अत आह
sp001-002518_RV_08	उत्पत्तिमताम् जन्मवताम् विपत् विपत्तिः उपस्थिता सिद्धा
sp001-002519_RV_08	जातस्य हि ध्रुवो मृत्युः इत्यर्थः
sp001-002520_RV_08	तथापि कलत्ररहितस्य किम् जीवितेन
sp001-002521_RV_08	तत्राह त्वया इयम् वसुधा भूमिः अवेक्ष्यताम् पाल्यताम्
sp001-002522_RV_08	हि यस्मात् नृपाः वसुमत्या पृथिव्या कलत्रिणः कलत्रवन्तः
sp001-002523_RV_08	अतः न शोचितव्यम् इत्यर्थः
sp001-002524_RV_08	उदय इति
sp001-002525_RV_08	उदये अभ्युदये सति मदेन यद्वाच्यम् निन्दादुःखम् तत् उज्झता परिहरता
sp001-002526_RV_08	सत्यपि मदहेतौ अमाद्यता त्वया यत् आत्मवत् अध्यात्मप्रचुरम् श्रुतम् शास्त्रम्
sp001-002527_RV_08	तज्जनितम् ज्ञानमिति यावत्
sp001-002528_RV_08	आविष्कृतम् प्रकाशितम्
sp001-002529_RV_08	तच्छ्रुतम् मनसः ज्वरे सन्तापे उपस्थिते प्राप्ते अक्लीबतया धैर्येण लिङ्गेन पुनः प्रकाश्यताम्
sp001-002530_RV_08	विदुषा सर्वास्ववस्थास्वपि धीरेण भवितव्यम् इत्यर्थः
sp001-002531_RV_08	रुदतेति
sp001-002532_RV_08	रुदता भवता सा कुत एव लभ्यते
sp001-002533_RV_08	न लभ्यत एव
sp001-002534_RV_08	अनुम्रियत इति अनुमृत्
sp001-002535_RV_08	क्विप्
sp001-002536_RV_08	तेन अनुमृता अनुमृतवतापि भवता पुनः न लभ्यते
sp001-002537_RV_08	कथम् न लभ्यत इत्याह परलोकजुषाम् लोकान्तरभाजाम् देहिनाम्
sp001-002538_RV_08	गम्यन्त इति गतयः गम्यस्थानानि स्वकर्मभिः पूर्वाचरितपुण्यपापैः भिन्नपथाः पृथकृतमार्गा हि
sp001-002539_RV_08	परत्रापि स्वस्वधर्मानुरूप फलभोगाय भिन्नदेहगमनात् न मृतेनापि लभ्यत इत्यर्थः
sp001-002540_RV_08	अपशोकमना इति
sp001-002541_RV_08	किन्तु अपशोकमनाः निर्दुःखचित्तः सन् कुटुम्बिनीम् पत्नीम् निवापदत्तिभिः पिण्डोदकादिदानैः अनृगृह्णीष्व
sp001-002542_RV_08	तर्पयेत्यर्थः
sp001-002543_RV_08	अन्यथा दोषम् आह
sp001-002544_RV_08	अतिसन्ततम् अविच्छिन्नम् स्वजनानाम् बन्धूनाम्
sp001-002545_RV_08	बन्धुस्वस्वजनाः समाः इत्यमरः
sp001-002546_RV_08	अश्रु कर्तृ प्रेतम् मृतम् दहतीति प्रचक्षते मन्वादयः किल
sp001-002547_RV_08	अत्र याज्ञवल्क्यः श्लेष्माश्रु बन्धुभिर्मुक्तम् प्रेतो भुङ्क्तेयतोऽवशः
sp001-002548_RV_08	अतो न रोदितव्यम् हि क्रियाः कार्याः स्वशक्तितः
sp001-002549_RV_08	इति
sp001-002550_RV_08	मरणमिति
sp001-002551_RV_08	शरीरिणाम् मरणम् प्रकृतिः स्वभावः
sp001-002552_RV_08	ध्रुवमित्यर्थः
sp001-002553_RV_08	जीवितम् विकृतिः यादृच्छिकम् बुधैः उच्यते
sp001-002554_RV_08	एवम् स्थिते जन्तुः प्राणी क्षणमपि
sp001-002555_RV_08	अत्यन्तसंयोगे द्वितीया
sp001-002556_RV_08	श्वसन् जीवन् अवतिष्ठते
sp001-002557_RV_08	यद्यसौ क्षणजीवी लाभवान् ननु
sp001-002558_RV_08	जीवने यथालाभम् सन्तोष्टव्यम्
sp001-002559_RV_08	अलभ्यलाभात्
sp001-002560_RV_08	मरणे तु न शोचितव्यम्
sp001-002561_RV_08	अस्य स्वाभाव्यादितिभावः
sp001-002562_RV_08	अत्र मरणशब्देन स्थूलशरीरत्यागः अवगन्तव्यः
sp001-002563_RV_08	अवगच्छतीति
sp001-002564_RV_08	मूढचेतनः भ्रान्तबुद्धिः प्रियनाशम् इष्टनाशम् हृदि अर्पितम् निखातम् शल्यम् शङ्कुम् अवगच्छति मन्यते
sp001-002565_RV_08	स्थिरधीः विद्वांस्तु तदेव शल्यम् समुद्धृतम् उत्खातम् मन्यते
sp001-002566_RV_08	प्रियनाशे सतीति शेषः
sp001-002567_RV_08	कुतः
sp001-002568_RV_08	कुशलद्वारतया
sp001-002569_RV_08	प्रियनाशस्य मोक्षोपायतया इत्यर्थः
sp001-002570_RV_08	विषयलाभविनाशयोः यथाक्रमम् हिताहितसाधनत्वाभिमानः पामराणाम्
sp001-002571_RV_08	विपरीतम् तु विपश्चिताम् इति भावः
sp001-002572_RV_08	स्वशरीरेति
sp001-002573_RV_08	स्वस्य शरीरशरीरिणौ देहात्मानौ अपि यदा यतः श्रुतौ श्रुत्यवगतौ संयोगविपर्ययौ संयोगवियोगौ ययोस्तौ तथोक्तौ
sp001-002574_RV_08	तदा बाह्यैः विषयैः पुत्रमित्रकलत्रादिभिः विरहः विपश्चितम् विद्वांसम् किमिव अनुतापयेत् त्वम् वद
sp001-002575_RV_08	न किञ्चिदित्यर्थः
sp001-002576_RV_08	अथवा स्वशब्दस्य शरीरेणैव सम्बन्धः
sp001-002577_RV_08	नेति
sp001-002578_RV_08	हे वशिनाम् उत्तमा जितेन्द्रियवर्य पृथग्जनवत् पामरजनवत् शुचः शोकस्य वशम् गन्तुम् नार्हसि
sp001-002579_RV_08	तथाहि
sp001-002580_RV_08	द्रुमसानुमताम् तरुशिखरिणाम् किमन्तरम् को विशेषः
sp001-002581_RV_08	वायौ सति द्वितयेऽपि द्विप्रकारा अपि
sp001-002582_RV_08	प्रथमचरम इत्यादिना जसि विभाषया सर्वनामसञ्ज्ञा
sp001-002583_RV_08	ते द्रुमसानुमन्तः चलाः चञ्चला यदि
sp001-002584_RV_08	सानुमतामपि चलने द्रुमवत्तेषामपि अचलसञ्ज्ञा न स्यात् इत्यर्थः
sp001-002585_RV_08	स इति
sp001-002586_RV_08	सः अजः उदारमतेः विनेतुः गुरोः वसिष्ठस्य वचः तच्छिष्यमुखेरितम्
sp001-002587_RV_08	तथा इति प्रतिगृह्य अङ्गीकृत्य मुनिम् वसिष्ठशिष्यम् विससर्ज प्रेषयामास
sp001-002588_RV_08	किन्तु तद्वचः शोकघने दुःखसान्द्रे अस्य अजस्य हृदि अलब्धपदम्
sp001-002589_RV_08	अप्राप्तावकाशम् सत् गुरोः वसिष्ठस्य अन्तिकम् प्रतियातमिव प्रतिनिवृत्तम् किमु
sp001-002590_RV_08	इत्युत्प्रेक्षा
sp001-002591_RV_08	तोटकवृत्तमेतत् इह तोटकमम्बुधिसैः प्रथितम् इति तल्लक्षणम्
sp001-002592_RV_08	तेनेति
sp001-002593_RV_08	अवितथम् यथार्थम् सूनृतम् प्रियवचनम् यस्य तेन अजेन
sp001-002594_RV_08	सूनोः पुत्रस्य बालत्वात् राज्याक्षमत्वात् इत्यर्थः
sp001-002595_RV_08	प्रियायाः इन्दुमत्याः सादृश्यम् वस्त्वन्तरगतम् आकारसाम्यम् प्रतिकृतिः चित्रम् तयोः दर्शनैः
sp001-002596_RV_08	स्वप्नेषु क्षणिकाः क्षणभङ्गुराः ये समागमोत्सवाः तैश्च
sp001-002597_RV_08	कथञ्चित् कृच्छ्रेण
sp001-002598_RV_08	अष्टौ समाः वत्सराः
sp001-002599_RV_08	संवत्सरो वत्सरोऽब्दो हायनोऽस्त्री शरत्समाः इत्यमरः
sp001-002600_RV_08	परिगमिताः अतिवाहिताः
sp001-002601_RV_08	उक्तम् च वियोगावस्थासु प्रियजनसदृक्षानुभवनम् ततश्चित्रम् कर्म स्वपनसमये दर्शनमपि
sp001-002602_RV_08	तदङ्गस्पृष्टानाम् उपगतवताम् स्पर्शनमपि प्रतीकारः कामव्यथितमनसाम् कोऽपि कथितः
sp001-002603_RV_08	इति
sp001-002604_RV_08	प्रकृते सदृश्यादि त्रितयाभिधानम् तदङ्गस्पृष्टपदार्थस्पृष्टेरपि उपलक्षणम्
sp001-002605_RV_08	प्रहर्षिणीवृत्तमेतत्
sp001-002606_RV_08	तस्येति
sp001-002607_RV_08	शोक एव शङ्कुः कीलः
sp001-002608_RV_08	शङ्कुः कीले शिवेऽस्त्रे च इति विश्वः
sp001-002609_RV_08	तस्य अजस्य हृदयम्
sp001-002610_RV_08	प्लक्षप्ररोहः सौधतलमिव
sp001-002611_RV_08	प्रसह्य बलात् किल बिभेद
sp001-002612_RV_08	सः अजः प्राणान्तहेतुम् मरणकारणमपि भिषजाम् असाध्यम् अप्रतिसमाधेयम्
sp001-002613_RV_08	तम् शोकशङ्कुम् रोगपर्यवसितम् प्रियायाः अनुगमने त्वरया उत्कण्ठया लाभम् मेने
sp001-002614_RV_08	तद्विरहस्य अतिदुःसहत्वात् तत् प्राप्तिकारणम् मरणमेव वरम् इत्यमन्यता इत्यर्थः
sp001-002615_RV_08	सम्यगिति
sp001-002616_RV_08	अथ नृपतिः अजः सम्यग्विनीतम् निसर्गसंस्काराभ्याम् विनयवन्तम् वर्म हरतीति वर्महरः कवचधारणार्हवयस्कः
sp001-002617_RV_08	वयसि च इति अच्प्रत्ययः
sp001-002618_RV_08	तम् कुमारम् दशरथम् प्रजानाम् रक्षणविधौ राज्ये विधिवत् विध्यर्हम्
sp001-002619_RV_08	यथाशास्रमित्यर्थः
sp001-002620_RV_08	तदर्ह म् इति वतिप्रत्ययः
sp001-002621_RV_08	आदिश्य नियुज्य रोगेण उपसृष्टायाः व्याप्तायाः तनोः शरीरस्य
sp001-002622_RV_08	दुर्वसतिम् दुःखावस्थितिम् मुमुक्षुः जिहासुः सन्
sp001-002623_RV_08	प्रायोपवेशने अनशनावस्थाने मतिः यस्य स बभूव
sp001-002624_RV_08	प्रायश्चानशने मृत्यौ तुल्यबाहुल्ययोरपि इति विश्वः
sp001-002625_RV_08	अत्र पुराणवचनम् समासक्तो भवेद्यस्तु पातकैर्महदादिभिः
sp001-002626_RV_08	दुश्चिकित्स्यैः महारोगैः पीडितो वा भवेत्तु यः
sp001-002627_RV_08	स्वयम् देहविनाशस्य काले प्राप्ते महामतिः
sp001-002628_RV_08	आब्रह्मणो वा स्वर्गादिमहाफलजिगीषया
sp001-002629_RV_08	प्रविशेज्ज्वलनम् दीप्तम् कुर्यादनशनम् तथा
sp001-002630_RV_08	एतेषाम् अधिकारोऽस्ति नान्येषाम् सर्वजन्तुषु
sp001-002631_RV_08	नराणामथ नारीणाम् सर्ववर्णेषु सर्वदा
sp001-002632_RV_08	इति
sp001-002633_RV_08	अनयोः वसन्ततिलकाच्छन्दः
sp001-002634_RV_08	तल्लक्षणम् उक्ता वसन्ततिलका तभजा जगौ गः इति
sp001-002635_RV_08	तीर्थ इति
sp001-002636_RV_08	असौ अजः जह्नुकन्ह जह्नुकन्यासरय्वोः तोयानाम् जलानाम् व्यतिकरेण सम्भेदेन
sp001-002637_RV_08	भवे तीर्थे गङ्गासरयूसङ्गमे देहत्यागात् सद्य एव अमरगणनायाम् लेख्यम् लेखनम्
sp001-002638_RV_08	तयोरेव कृत्यक्तखलार्थाः इति भावार्थे ण्यत्प्रत्ययः
sp001-002639_RV_08	आसाद्य प्राप्य
sp001-002640_RV_08	पूर्वस्मात् आकारात् अधिकतरा रुक् यस्याः तया कान्तया रमण्या सङ्गतः सन्
sp001-002641_RV_08	नन्दनस्य इन्द्रोद्यानस्य आभ्यन्तरेषु अन्तर्वर्तिषु लीलागारेषु क्रीडाभवनेषु पुनः अरमत
sp001-002642_RV_08	यथाकथञ्चित्तीर्थेऽस्मिन् देहत्यागम् करोति यः
sp001-002643_RV_08	तस्यात्मघातदोषो न प्राप्नुयादीप्सितान्यपि
sp001-002644_RV_08	इति स्कान्दे
sp001-002645_RV_08	मन्दाक्रान्ताच्छन्दः
sp001-002646_RV_08	तल्लक्षणम् मन्दाक्रान्ता जलधिषडगैर्मौनतौ ताद्गुरु चेत् इति
sp001-002647_RV_08	इति महामहोपाध्याय कोलाचलमल्लिनाथसूरिविरचितया सञ्जीविनीसमाख्यया
sp001-002648_RV_08	व्याख्यया समेतः महाकविश्रीकालिदासकृतौ रघुवंशे महाकाव्ये अजविलापो नाम अष्टमः सर्गः
sp001-002649_RV_09	पितुरिति
sp001-002650_RV_09	समाधिना संयमेन जितेन्द्रियः
sp001-002651_RV_09	समाधिर्नियमे ध्याने इति केशवः
sp001-002652_RV_09	यमवताम् संयमिनाम् ब्रह्मचर्यम् दया क्षान्तिः दानम् सत्यमकल्कता अहिंसास्तेयमाधुर्यदमञ्चेति यमास्मृताः इति याज्ञ्यवलक्यः
sp001-002653_RV_09	अवताम् रक्षताम् राज्ञाम् धुरि अग्रे स्थितः महारथः
sp001-002654_RV_09	एको दश सहस्राणि योधयेद्यस्तु धन्विनाम्
sp001-002655_RV_09	शस्त्रशास्त्राप्रवीणश्च स महारथ उच्यते
sp001-002656_RV_09	इति
sp001-002657_RV_09	दशरथः पितुः अनन्तरम् उत्तरकोसलान् जनपदान् समधिगम्य प्रशशास
sp001-002658_RV_09	अत्र मनुः क्षत्रियस्य परो धर्मः प्रजानाम् परिपालनम् इति
sp001-002659_RV_09	द्रुतविलम्बितमेतत् वृत्तम्
sp001-002660_RV_09	तल्लक्षणम् द्रुतविलम्बितमाह नभौ भरौ इति
sp001-002661_RV_09	अधिगतमिति
sp001-002662_RV_09	अधिगतम् प्राप्तम् आत्मकुलोचितम् स्वकुलागतम् सनगरम् नगरजनसहितम् प्रकृतिमण्डलम् जानपदमण्डलम्
sp001-002663_RV_09	अत्र प्रकृतिशब्देन प्रजामात्रवाचिना नगरशब्दयोगात् गोवलीवर्दन्यायेन जानपदमात्रम् उच्यते
sp001-002664_RV_09	यत् यस्मात् विधिवशात् यथा शास्त्रम् अपालयत्
sp001-002665_RV_09	ततो हेतोः
sp001-002666_RV_09	रन्ध्रम् करोतीति रन्ध्रहेतुरित्यर्थः
sp001-002667_RV_09	कृञो हेतुताच्छील्यानुलोमेषु इति टप्रत्ययः
sp001-002668_RV_09	नगस्य रन्ध्रकरः नगरन्ध्रकरः कुमारः
sp001-002669_RV_09	कुमारः क्रौञ्चदारणः इत्यमरः
sp001-002670_RV_09	तत् ओजसः तत्तुल्यबलस्य अस्य दशरथस्य गुणवत्तरम् अभवत्
sp001-002671_RV_09	तत्पौरजानपदमण्डलम् तस्मिन् अतीव आसक्तमभूदित्यर्थः
sp001-002672_RV_09	उभयमिति
sp001-002673_RV_09	मनसः ईषिणः मनीषिणः विद्वांसः
sp001-002674_RV_09	पृषोदरादित्वात्साधुः
sp001-002675_RV_09	बलनिषूदनम् इन्द्रम्
sp001-002676_RV_09	दण्डस्य धरः राजा मनुरिति यो दण्डधरः स एवान्वयः
sp001-002677_RV_09	कूटस्थः यस्य तम् अर्थपतिम् दशरथम् चेति उभयमेव
sp001-002678_RV_09	समये अवसरे जलम् धनम् च वर्षतीति समयवर्षी
sp001-002679_RV_09	तस्य भावः समयवर्षिता तया हेतुना कृतकर्मणाम् स्वकर्मकारिणाम्
sp001-002680_RV_09	नुदतीति नुत्
sp001-002681_RV_09	इगुपधज्ञाप्रीकिरः कः इति कप्रत्ययः
sp001-002682_RV_09	श्रमस्य नुदम् श्रमनुदम्
sp001-002683_RV_09	क्विबन्तत्त्वे नपुंसकलिङ्गेन उभयशब्देन सामानाधिकरण्यम् न स्यात् इति वदन्ति
sp001-002684_RV_09	जनपद इति
sp001-002685_RV_09	शमरते शान्तिपरे अमरतेजसि अजनन्दने दशरथे पार्थिवे पृथिव्याः ईश्वरे सति
sp001-002686_RV_09	तस्येश्वरः इति अण्प्रत्ययः
sp001-002687_RV_09	जनपदे देशे गदो व्याधिः
sp001-002688_RV_09	उपतापरोगव्याधिगदामयाः इत्यमरः
sp001-002689_RV_09	पदम् नादधौ
sp001-002690_RV_09	नाचक्रामेत्यर्थः
sp001-002691_RV_09	सपत्नजः शत्रुजन्यः अभिभवः कुत एव
sp001-002692_RV_09	असम्भावित एवेत्यर्थः
sp001-002693_RV_09	क्षितिः फलवत्यभूच्च
sp001-002694_RV_09	इति दैवानु कूल्यम् अभूदित्यर्थः
sp001-002695_RV_09	दशेति
sp001-002696_RV_09	मही
sp001-002697_RV_09	दशदिगन्तान् जितवानिति दशदिगन्तजित्
sp001-002698_RV_09	चतस्रः कीर्तयेवाष्टौ दशवाक् कुभक् क्वचित् इति वाग्भटः
sp001-002699_RV_09	तेन रघुणा यथा श्रियम् कान्तिम् अपुष्यत्
sp001-002700_RV_09	ततः परम् रघोः अनन्तरम् अजेन च यथा श्रियम् अपुष्यत्
sp001-002701_RV_09	तथैव अहीनपराक्रमम् न हीनः पराक्रमः यस्य तम् अन्यूनपराक्रमम्
sp001-002702_RV_09	तम् दशरथम् इनम् स्वामिनम् अधिगम्य पुनः न बभाविति
sp001-002703_RV_09	न बभावेवेत्यर्थः
sp001-002704_RV_09	द्वौ नञौ प्रकृतमर्थम् गमयतः
sp001-002705_RV_09	समतयेति
sp001-002706_RV_09	नराधिपः दशरथः समतया समवर्तित्वेन
sp001-002707_RV_09	मध्यस्थत्वेनेत्यर्थः
sp001-002708_RV_09	वसुवृष्टेः धनवृष्टेः विसर्जनैः
sp001-002709_RV_09	असताम् दुष्टानाम् नियमनात् निग्रहाच्च
sp001-002710_RV_09	सवरुणौ वरुणसहितौ यमपुण्यजनेश्वरौ यमकुबेरौ यमकुबेरवरुणान् यथासङ्ख्यम् अनुययौ अनुचकार
sp001-002711_RV_09	रुचा तेजसा अरुणाग्रसरम् अरुणसारथिम् सूर्यम् अनुययौ
sp001-002712_RV_09	नेति
sp001-002713_RV_09	उदयाय यतमानम् अभ्युदयार्थम् व्याप्रियमाणम् तम् दशरथम् मृगयाभिरतिः आखेटव्यसनम् नापाहरत् नाचकर्ष
sp001-002714_RV_09	आक्षोदनम् मृगव्यम् स्यात् आखेटो मृगया स्त्रियाम् इत्यमरः
sp001-002715_RV_09	दुष्टम् आसमन्तात् उदरम् अस्येति दुरोदरम् द्यूतम् च नापाहरत्
sp001-002716_RV_09	दुरोदरो द्यूतकारे पणे द्यूते दुरोदरम् इत्यमरः
sp001-002717_RV_09	शशिनः प्रतिमा प्रतिबिम्बम् आभरणम् यस्य तत् मधु नापाहरत्
sp001-002718_RV_09	न वेति पदच्छेदः
sp001-002719_RV_09	वाशब्दः समुच्चये
sp001-002720_RV_09	नवयौवना नवम् नूतनम् यौवनम् तारुण्यम् यस्यास्तादृशी प्रियतमा वा स्त्री नापाहरत्
sp001-002721_RV_09	जातावेकवचनम्
sp001-002722_RV_09	अत्र मनुः पानमक्षः स्त्रियश्चेति मृगया च यथाक्रमम्
sp001-002723_RV_09	एतत्कष्टतमम् विद्यात् चतुष्कम् कामजे गणे
sp001-002724_RV_09	इति
sp001-002725_RV_09	नेति
sp001-002726_RV_09	तेन राज्ञा प्रभवति प्रभौ सति वासवेऽपि कृपणा दीना वाङ् नेरिता नोक्ता
sp001-002727_RV_09	परिहासकथास्वपि वितथा अनृता वाङ् नेरिता
sp001-002728_RV_09	किञ्च अपरुषा रोषशून्येन तेन सपत्नजनेष्वपि शत्रुजनेष्वपि परुषाक्षरम् यथा तथा वाङ् नेरिता
sp001-002729_RV_09	किमुत अन्यत्रेति सर्वत्र अपिशब्दार्थः
sp001-002730_RV_09	किन्तु अदीना सत्या मधुरैव वागुक्तेति फलितार्थः
sp001-002731_RV_09	उदयमिति
sp001-002732_RV_09	वसुधाधिपाः राजानः
sp001-002733_RV_09	उद्वहतीति उद्वहो नायकः
sp001-002734_RV_09	पचाद्यच्
sp001-002735_RV_09	रघूणाम् उद्वहो रघुनायकः
sp001-002736_RV_09	तस्मात् रघुनायकात् उदयम् वृद्धिम्
sp001-002737_RV_09	अस्तमयम् नाशम् च
sp001-002738_RV_09	इत्युभयम् आनशिरे लेभिरे
sp001-002739_RV_09	कुतः
sp001-002740_RV_09	हि यस्मात् सः दशरथः निदेशम् आज्ञाम् अलङ्घयताम्
sp001-002741_RV_09	शोभनम् हृदयम् अस्येति सुहृत् मित्रम् अभूत् सुहृद्दुर्हृदौ मित्रामित्रयोः इति निपातः
sp001-002742_RV_09	प्रतिगर्जताम् प्रतिस्पर्धिनाम्
sp001-002743_RV_09	अय इव हृदयम् यस्येति अयोहृदयः कठिनचित्तः अभूत्
sp001-002744_RV_09	आज्ञाकारिणो रक्षति अन्यान्मारयतीत्यर्थः
sp001-002745_RV_09	अजयदिति
sp001-002746_RV_09	अधिज्यशरासनः सः दशरथः उदधिनेमिम् समुद्रवेष्टनाम् मेदिनीम् एकरथेन अजयत्
sp001-002747_RV_09	स्वयम् एकरथेन अजैषीदित्यर्थः
sp001-002748_RV_09	गजवती गजयुक्ता
sp001-002749_RV_09	जवेन तीव्रा जवाधिका हया यस्याम् सा चमूस्त्वस्य नृपस्य केवलम् जयम् अघोषयत् अप्रथयत्
sp001-002750_RV_09	स्वयम् एकवीरस्य चमूः उपकरणमात्रमिति भावः
sp001-002751_RV_09	अवनिमिति
sp001-002752_RV_09	वरूथिना गुप्तिमता
sp001-002753_RV_09	वरूथो रथगुप्तिर्या तिरोधत्ते रथस्थितिम् इति सज्जनः
sp001-002754_RV_09	एकरथेन अद्वितीयरथेन अवनिम् जितवतो धनुर्भृतः नरवाहनसम्पदः कुबेरतुल्यश्रीकस्य
sp001-002755_RV_09	तस्य दशरथस्य घनरवाः मेघसमघोषाः अर्णवाः विजयदुन्दुभिताम् किल ययुः
sp001-002756_RV_09	अर्णवान्तविजयीत्यर्थः
sp001-002757_RV_09	शमितेति
sp001-002758_RV_09	पुरन्दरः इन्द्रः शतकोटिना शतास्रिणा कुलिशेन वज्रेण शिखरिणाम्
sp001-002759_RV_09	पर्वतानाम् शमितपक्षबलः विनाशितपक्षसारः
sp001-002760_RV_09	नवतामरसाननो नवपङ्कजाननः
sp001-002761_RV_09	पङ्केरुहम् तामरसम् इत्यमरः
sp001-002762_RV_09	सः दशरथः शरवृष्टिमुचा स्वनवता धनुषा द्विषाम् शमितः
sp001-002763_RV_09	नाशितः पक्षः सहायो बलम् च येन सः तथोक्तः
sp001-002764_RV_09	पक्षः सहायेऽपि इत्यमरः
sp001-002765_RV_09	चरणयोरिति
sp001-002766_RV_09	शतशः नृपतयः अखण्डितपौरुषम् तम् दशरथम्
sp001-002767_RV_09	मरुतो देवाः शतमखम् यथा शतक्रतुमिव
sp001-002768_RV_09	नखरागेण चरणनखकान्त्या समृद्धिभिः सम्पादितर्द्धिभिः मुकुटरत्नमरीचिभिः चरणयोः अस्पृशन्
sp001-002769_RV_09	तम् प्रणेमुः इत्यर्थः
sp001-002770_RV_09	निववृत इति
sp001-002771_RV_09	सः दशरथः सचिवैः सम्प्रयोजितैः कारिता बालसुतानाम् अञ्जलयः यैस्तान्
sp001-002772_RV_09	स्वयम् असम्मुखागतानित्यर्थः
sp001-002773_RV_09	अनलकान् हतभर्तृकतया अलकसंस्कारशून्यान् सपत्नपरिग्रहान् शत्रुपत्नीः
sp001-002774_RV_09	पत्नीपरिजनादानमूलशापाः परिग्रहाः इत्यमरः
sp001-002775_RV_09	समनुकम्प्य अनुगृह्य अलकानवमाम् अलकानगरात् अन्यूनाम् पुरीम् अयोध्याम् प्रति महार्णवानाम् रोधसः पर्यन्तात् निववृते
sp001-002776_RV_09	शरणागतवत्सल इति भावः
sp001-002777_RV_09	उपगत इति
sp001-002778_RV_09	अनुदितम् अनुच्छ्रितम् अन्यत्स्वच्छत्रातिरिक्तम् सितातपवारणम् श्वेतच्छत्रम् यस्य सः
sp001-002779_RV_09	अनलसोमयोः अग्निचन्द्रयोः
sp001-002780_RV_09	समे द्युती तेजः कान्ती यस्य सः तथोक्तः
sp001-002781_RV_09	श्रियम् लक्ष्मीम् रन्ध्रे अन्यायालस्यादिरूपे छले चलाम् चञ्चलाम् अवेक्ष्य अवलोक्य
sp001-002782_RV_09	श्रीर्हि केनचित् मिषेण पुमांसम् परिहरति
sp001-002783_RV_09	सः दशरथः मण्डलस्य नाभिताम् द्वादशराजमण्डलस्य प्रधानमहीपतित्वम् उपगतोऽपि
sp001-002784_RV_09	चक्रवर्ती सन्नपीत्यर्थः
sp001-002785_RV_09	अथ नाभिस्तु जन्त्वङ्गे यस्य सञ्ज्ञा प्रतारिका
sp001-002786_RV_09	रथचक्रस्य मध्यस्थ पिण्डिकायाम् च ना पुनः
sp001-002787_RV_09	आद्यक्षत्रियभेदे तु मतो मुख्यमहीपतौ
sp001-002788_RV_09	इति केशवः
sp001-002789_RV_09	अनलसः अप्रमत्तः अभूत्
sp001-002790_RV_09	अजितमस्ति नृपास्पदम् इति पाठान्तरे अजितम् नृपास्पदम् अस्तीति बुद्ध्या अनलसः अप्रमत्तः अभूत्
sp001-002791_RV_09	विजितनिखिलजेतव्योऽपि पुनः जेतव्यान्तरवानिव जागरूक एवावतिष्ठतेत्यर्थः
sp001-002792_RV_09	द्वादशराजमण्डलम् तु कामन्दकेनोक्तम् अरिर्मित्रमरेर्मित्रम् मित्रमित्रमतः परम्
sp001-002793_RV_09	तथारिमित्रमित्रम् च विजिगीषोः पुरःसराः
sp001-002794_RV_09	पार्ष्णिग्राहस्ततः पश्चात् आक्रन्दस्तदनन्तरम्
sp001-002795_RV_09	आसारावनयोश्चैव विजिगीषोस्तु पृष्ठतः
sp001-002796_RV_09	अरेश्च विजिगीषोश्च मध्यमो भूम्यनन्तरः
sp001-002797_RV_09	अनुग्रहे संहतयोः समर्थो व्यस्तयोर्वधे
sp001-002798_RV_09	मण्डलाद्बहिरेतेषाम् उदासीनो बलाधिकः
sp001-002799_RV_09	अनुग्रहे संहतानाम् व्यस्तानाम् च वधे प्रभुः
sp001-002800_RV_09	इति
sp001-002801_RV_09	अरिमित्रादयः पञ्च विजिगीषोः पुरःसराः
sp001-002802_RV_09	पार्ष्णिग्राहाक्रन्दपार्ष्णि ग्राहा सारा क्रन्दासाराः इति पृष्टतः चत्वारः
sp001-002803_RV_09	मध्यमोदासीनौ द्वौ विजिगीषुः एक इत्येवम् द्वादश राजमण्डलम्
sp001-002804_RV_09	तत्र उदासीनमध्यमोत्तरश्चक्रवर्ती
sp001-002805_RV_09	दशरथश्च एतादृगिति तात्पर्यार्थः
sp001-002806_RV_09	तमिति
sp001-002807_RV_09	पत्यौ व्रतम् नियमो यस्याः सा पतिव्रता सकमला कमलहस्ता देवता
sp001-002808_RV_09	लक्ष्मीः अर्थिषु विषये अलाघवम् लघुत्वरहितम्
sp001-002809_RV_09	अपराङ्मुखमित्यर्थः
sp001-002810_RV_09	ककुत्स्थकुलोद्भवम् तम् दशरथम् आत्मभवम् पुरुषम् विष्णुम् च अपहाय त्यक्त्वा
sp001-002811_RV_09	अन्यम् कम् नृपतिम् असेवत
sp001-002812_RV_09	कमपि नासेवतेत्यर्थः
sp001-002813_RV_09	विष्णाविव विष्णुतुल्ये तस्मिन्नपि श्रीः स्थिरा अभूदित्यर्थः
sp001-002814_RV_09	तमिति
sp001-002815_RV_09	पतिरेव देवता यासाम् ताः पतिदेवताः पतिव्रताः
sp001-002816_RV_09	मगधाश्च कोसलाश्च केकयाश्च तान् जनपदाञ्छासतीति तच्छासिनः
sp001-002817_RV_09	तेषाम् राज्ञाम् दुहितरः पुत्र्यः
sp001-002818_RV_09	सुमित्रा कौसल्या कैकेय्य इत्यर्थः
sp001-002819_RV_09	अत्र क्रमो न विवक्षितः
sp001-002820_RV_09	अहितरोपितमार्गणम् शत्रु निखातशरम्
sp001-002821_RV_09	कदम्बमार्गणशराः इत्यमरः
sp001-002822_RV_09	तम् दशरथम् शिखरिणाम् क्ष्माभृताम् दुहितरः
sp001-002823_RV_09	आ समन्तात् अपगच्छन्तीति
sp001-002824_RV_09	अथवा
sp001-002825_RV_09	आपेनाप्सम्बन्धिना वेगेन गच्छन्तीत्यापगाः इति क्षीरस्वामी
sp001-002826_RV_09	नद्यः सागरमिव
sp001-002827_RV_09	पतिम् भर्तारम् अलभन्त प्रापुः
sp001-002828_RV_09	प्रियतमाभिरिति
sp001-002829_RV_09	अरीन्घ्नन्तीति अरिहणो रिपुघ्नाः
sp001-002830_RV_09	हन्तेः क्विप्
sp001-002831_RV_09	ब्रह्मभूणवृत्रेषु क्विप् इति नियमस्य प्रायिकत्वात्
sp001-002832_RV_09	यथाह न्यासकारः प्रायिकश्चायम् नियमः क्वचिदन्यस्मिन्नप्युपपदे दृश्यते मधुहा
sp001-002833_RV_09	प्रायिकत्वम् च वक्ष्यमाणस्य बहुलग्रहणस्य पुरस्तात् अपकर्षात् लभ्यते इति
sp001-002834_RV_09	तेषु योगेषु उपायेषु विचक्षणः दक्षः
sp001-002835_RV_09	योगः सन्नहनोपायध्यानसङ्गतियुक्तिषु इत्यमरः
sp001-002836_RV_09	इन्द्रेऽपि योज्यमेतत्
sp001-002837_RV_09	असौ दशरथः तिसृभिः प्रियतमाभिः सह
sp001-002838_RV_09	प्रजाः विनिनीषुः विनेतुमिच्छुः तिसृभिः शक्तिभिः प्रभुमन्त्रोत्साहशक्तिभिरेव सह भुवम् उपगतः हरिहयः इन्द्र इव
sp001-002839_RV_09	बभौ
sp001-002840_RV_09	स इति
sp001-002841_RV_09	महारथः स दशरथः संयुगमूर्ध्नि रणाङ्गणे मघवतः इन्द्रस्य सहायताम् प्रतिपद्य प्राप्य
sp001-002842_RV_09	शरैः अवधूतभयाः निवर्तितत्रासाः सुरवधूः उच्छ्रितम् स्वभुजवीर्यम् अगापयत्किल खलु
sp001-002843_RV_09	गायतेः शब्दकर्मत्वात् गतिबुद्धि इत्यादिना सुरवधूनामपि कर्मत्वम्
sp001-002844_RV_09	क्रतुष्विति
sp001-002845_RV_09	क्रतुषु अश्वमेधेषु विसर्जितमौलिना अवरोपितकिरीटेन
sp001-002846_RV_09	दीक्षितेन मुण्डितेन भाव्यम्
sp001-002847_RV_09	त्यक्तमुकुटेन वा
sp001-002848_RV_09	भूपा हि यज्ञेषु वपनस्थाने मौलिम् विसर्जयन्ति
sp001-002849_RV_09	यावद्यज्ञमध्वर्युरेव राजा भवति इति राज्ञः चिह्नत्यागविधानात् इत्यभिप्रायः
sp001-002850_RV_09	मौलिः किरीटे धम्मिल्ले इति विश्वः
sp001-002851_RV_09	भुजसमाहृतदिग्वसुना भुजार्जितदिगन्तसम्पदा
sp001-002852_RV_09	अनेन क्षत्रियस्य विजितत्वम् उक्तम्
sp001-002853_RV_09	नियमार्जितधनत्वम् सद्विनियोगकारित्वम् च सूच्यते
sp001-002854_RV_09	वितमसा तमोगुणरहितेन तेन दशरथेन
sp001-002855_RV_09	तमसा च सरयूश्च नद्यौ
sp001-002856_RV_09	तयोः तटाः कनकयूपानाम् समुच्छ्रयेण समुन्नमनेन शोभिनः कृताः
sp001-002857_RV_09	कनकमयत्वम् च यूपानाम् शोभार्थम् विध्यभावात्
sp001-002858_RV_09	हेमयूपस्तु शोभिकः इति यादवः
sp001-002859_RV_09	अजिनेति
sp001-002860_RV_09	ईश्वरः भगवान् अष्टमूर्तिः अजिनम् कृष्णाजिनम् दण्डम् औदुम्बरम् विभर्तीति तम् अजिनदण्डभृतम्
sp001-002861_RV_09	कृष्णाजिनम् दीक्षयति
sp001-002862_RV_09	औदुम्बरम् दीक्षितदण्डम् यजमानाय प्रयच्छति इति वचनात्
sp001-002863_RV_09	कुशमयी मेखला यस्यास्ताम् कुशमेखलाम्
sp001-002864_RV_09	शरमयी मौञ्जी वा मेखला
sp001-002865_RV_09	तया यजमानम् दीक्षयतीति विधानात्
sp001-002866_RV_09	प्रकृते कुशग्रहणम् क्वचित्प्रतिनिधिदर्शनात्कृतम्
sp001-002867_RV_09	यतगिरम् वाचंयमाम्
sp001-002868_RV_09	वाचम् यच्छति इति श्रुतेः
sp001-002869_RV_09	मृगशृङ्गम् परिग्रहः कण्डूयनसाधनम् यस्यास्ताम्
sp001-002870_RV_09	कृष्णविषाणेन कण्डूयते इति श्रुतेः
sp001-002871_RV_09	अध्वरदीक्षिताम् संस्कारविशेषयुक्ताम् तनुम् दाशरथीम् अधिवसन् अधितिष्ठन् सन्
sp001-002872_RV_09	असमा भासो दिप्तयो यस्मिन्कर्मणि तद्यथा तथा अभासयत् भासयति स्म
sp001-002873_RV_09	अवभृथेति
sp001-002874_RV_09	अवभृथेन प्रयतो नियतेन्द्रियः सुरसमाजसमाक्रमणोचितः देवसमाजाधिष्ठानार्हः स दशरथः उन्नतम् शिरः वनमुचे जलवर्षिणे
sp001-002875_RV_09	जलम् नीरम् वनम् सत्त्वम् इति शाश्वतः
sp001-002876_RV_09	नमुचेररये केवलमिन्द्रायैव नमयति स्म
sp001-002877_RV_09	न कस्मैचिदन्यस्मै मानुषायेत्यर्थः
sp001-002878_RV_09	असकृदिति
sp001-002879_RV_09	एकरथेन अद्वितीयरथेन तरस्विना बलवता हरिहयस्य इन्द्रस्य अग्रसरेण धनुर्भृता दशरथेन असकृत् बहुशः दिनकरस्य अभिमुखाः
sp001-002880_RV_09	अभिमुखस्थिताः इत्यर्थः
sp001-002881_RV_09	रणरेणवः सुरद्विषाम् दैत्यानाम् रुधिरेण रुरुधिरे निवारिताः
sp001-002882_RV_09	अथेति
sp001-002883_RV_09	अथ यमकुबेरजलेश्वरवज्रिणाम् धर्मराजधनदवरुणामरेन्द्राणाम् समा धूः भारो यस्य सः समधुरः
sp001-002884_RV_09	माध्यस्थवितरण सन्नियमनैश्वर्यैः तुल्यकक्ष इत्यर्थः
sp001-002885_RV_09	ऋक्पूरब्धूः इत्यादिना समासान्तः अच्प्रत्ययः
sp001-002886_RV_09	तम् समधुरम्
sp001-002887_RV_09	अञ्चितविक्रमम् पूजितपराक्रमम् एकनराधिपम् तम् दशरथम् सेवितुम् इव
sp001-002888_RV_09	मधुः वसन्तः
sp001-002889_RV_09	मध्ये पुष्परसे मधु
sp001-002890_RV_09	दैत्ये चैत्रे वसन्ते च मधुः इति विश्वः
sp001-002891_RV_09	नवैः कुसुमैः उपलक्षितः सन् समाववृते समागतः
sp001-002892_RV_09	रिक्तहस्तेन नोपेयाद्राजानम् देवताम् गुरुम् इति वचनात् पुष्पसमेतः राजानम् सेवितुम् आगत इत्यर्थः
sp001-002893_RV_09	जिगमिषुरिति
sp001-002894_RV_09	धनदाध्युषिताम् कुबेराधिष्ठिताम् दिशम् जिगमिषुः गन्तुमिच्छुः
sp001-002895_RV_09	रथयुजा सारथिना अरुणेन परिवर्तितवाहनो निवर्तिताश्वो रविः
sp001-002896_RV_09	हिमस्य निग्रहैः निराकरणैः दिनमुखानि प्रभातानि विमलयन् विशदयन् मलयम् नगम् मलयाचलम् अत्यजत्
sp001-002897_RV_09	दक्षिणाम् दिशम् अत्याक्षीदित्यर्थः
sp001-002898_RV_09	कुसुमजन्मेति
sp001-002899_RV_09	आदौ कुसुमजन्म
sp001-002900_RV_09	ततो नवपल्लवाः
sp001-002901_RV_09	तदनु
sp001-002902_RV_09	अनुर्लक्षणे इति कर्मप्रवचनीयत्वात् द्वितीया
sp001-002903_RV_09	यथासङ्ख्यम् तदुभयानन्तरम् षट्पदानाम् कोकिलानाम् च कूजितम्
sp001-002904_RV_09	इत्येवम् प्रकारेण यथाक्रमम् क्रमम् अनतिक्रम्य द्रुमवतीम् द्रुमभूयिष्ठाम् वनस्थलीम् अवतीर्य मधुर्वसन्तः आविरभूत्
sp001-002905_RV_09	केषाञ्चिद्द्रुमाणाम् पल्लवप्राथम्यात् केषाञ्चित्कुसुमप्राथम्यात् नोक्तक्रमस्य दृष्टविरोधः
sp001-002906_RV_09	नयेति
sp001-002907_RV_09	नयो नीतिरेव गुणः
sp001-002908_RV_09	तेन
sp001-002909_RV_09	अथवा नयेन गुणैः शौर्यादिभिश्च उपचिताम्
sp001-002910_RV_09	सताम् उपकारः फलम् यस्यास्ताम् सदुपकारफलाम् भूपतेः दशरथस्य श्रियम् अर्थिन इव
sp001-002911_RV_09	मधुना वसन्तेन सम्भृताम् सम्यक्पुष्टाम् सरसः संवन्धिनीम् कमलिनीम्
sp001-002912_RV_09	पद्मिनीम् अलिनीरपतत्त्रिणः
sp001-002913_RV_09	अलयः भृङ्गाः
sp001-002914_RV_09	नीरपतत्त्रिणः जलपत्त्रिणो हंसादयश्च
sp001-002915_RV_09	अभिययुः
sp001-002916_RV_09	कुसुममिति
sp001-002917_RV_09	ऋतुरस्य प्राप्तम् आर्तवम्
sp001-002918_RV_09	ऋतोरण् इत्यण्
sp001-002919_RV_09	नवम् प्रत्यग्रम् अशोकतरोः केवलम् कुसुममेव स्मरदीपनम् उद्दीपनम् न
sp001-002920_RV_09	किन्तु विलासिनाम् मदयिता मदजनकः दयिताश्रवणार्पितः
sp001-002921_RV_09	किसलयप्रसवः अपि पल्लवसन्तानोऽपि स्मरदीपनः अभवत्
sp001-002922_RV_09	विरचिता इति
sp001-002923_RV_09	मधुना वसन्तेन विरचिता उपवनश्रियाम् अभिनवाः पत्रविशेषकाः पत्ररचना इव स्थिताः
sp001-002924_RV_09	मधूनाम् मकरन्दानाम् दाने विशारदाः चतुराः कुरवकाः तरवः मधुलिहाम् मधुपानाम् रवकारणताम् ययुः
sp001-002925_RV_09	भृङ्गाः कुरबकाणाम् मधूनिपीत्वा जगुरित्यर्थः
sp001-002926_RV_09	दानशौण्डान् अर्थिजनाः स्तुवन्तीति भावः
sp001-002927_RV_09	सुवदनेति
sp001-002928_RV_09	सुवदनावदनासवेन कान्तामुखमद्येन सम्भृतः जनितः
sp001-002929_RV_09	तत् तस्य दोहदमिति प्रसिद्धिः
sp001-002930_RV_09	तस्य आसवस्य अनुवादी सदृशो गुणो यस्य तत् अनुवादिगुणः कुसुमोद्गमः कर्ता मधुलोलुपैः
sp001-002931_RV_09	आयतपङ्क्तिभिः दीर्घपङ्क्तिभिः मधुकरैः मधुपैः करणैः वकुलम् बकुलवृक्षम् आकुलम् अकरोत्
sp001-002932_RV_09	उपहितमिति
sp001-002933_RV_09	शिशिरापगमश्रिया वसन्तलक्ष्म्या किंशुके पलाशवृक्षे
sp001-002934_RV_09	पलाशः किंशुकः पर्णः इत्यमरः
sp001-002935_RV_09	उपहितम् दत्तम् मुकुलजालम् कुङ्मलसंहतिः
sp001-002936_RV_09	मदेन यापितलज्जया अपसारितत्रपया प्रमदया प्रणयिनि प्रियतमे उपहितम् नखक्षतमेव मण्डनम् तदिव
sp001-002937_RV_09	अशोभत
sp001-002938_RV_09	व्रणेति
sp001-002939_RV_09	व्रणैः दन्तक्षतैः गुरुभिः दुर्धरैः प्रमदानाम् अधरैः अधरोष्ठैः दुःसहम् हिमस्य व्यथाकरत्वात् असह्यम्
sp001-002940_RV_09	जघनेषु निर्विषयीकृता निरवकाशीकृता मेखला येन तत्
sp001-002941_RV_09	शैत्यात् त्याजितमेखलम् इत्यर्थः
sp001-002942_RV_09	एवम्भूतम् हिमम् रविस्तावत् आवसन्तात् अशेषम् निःशेषम्
sp001-002943_RV_09	यथा तथा अपोहितुम् निरसितुम् नालम् खलु न शक्तो हि
sp001-002944_RV_09	किन्तु विरलम् कृतवान् तनूचकार
sp001-002945_RV_09	अभिनयानिति
sp001-002946_RV_09	अत्र चूतलतायाः नर्तकीसमाधिः अभिधीयते
sp001-002947_RV_09	अभिनयान् अर्थव्यञ्जकान्व्यपारान्
sp001-002948_RV_09	व्यञ्जकाभिनयौ समौ इत्यमरः
sp001-002949_RV_09	परिचेतुम् अभ्यसितुम् उद्यतेव स्थिता
sp001-002950_RV_09	कुतः
sp001-002951_RV_09	मलयमारुतेन कम्पितपल्लवा
sp001-002952_RV_09	पल्लवशब्देन हस्तो गम्यते
sp001-002953_RV_09	सकलिका सकोरका
sp001-002954_RV_09	कलिका कोरकः पुमान् इत्यमरः
sp001-002955_RV_09	सहकारलता
sp001-002956_RV_09	कलिः कलहो द्वेष उच्यते
sp001-002957_RV_09	कलिः स्यात्कलहे शूरे कलिरन्त्ययुगे युधि इति विश्वः
sp001-002958_RV_09	कामो रागः
sp001-002959_RV_09	तज्जितामपि
sp001-002960_RV_09	जितरागद्वेषाणामपीत्यर्थः
sp001-002961_RV_09	मनः अमदयत्
sp001-002962_RV_09	प्रथममिति
sp001-002963_RV_09	सुरभिः गन्धो यासाम् तासु सुरभिगन्धिषु
sp001-002964_RV_09	गन्धस्य इत्यादिना इकारः
sp001-002965_RV_09	कुसुमानि आसाम् सञ्जातानि कुसुमिताः
sp001-002966_RV_09	तासु वनराजिषु वनपङ्क्तिषु
sp001-002967_RV_09	अन्यभृताभिः कोकिलाभिः प्रथमम् प्रारम्भेषु उदीरिताः उक्ताः अतएव मिताः परिमिताः गिरः आलापाः
sp001-002968_RV_09	प्रविरलाः मौग्ध्यात् स्तोकोक्ताः मुग्धवधूनाम् कथाः वाचः इव
sp001-002969_RV_09	शुश्रुविरे श्रुताः
sp001-002970_RV_09	श्रुतीति
sp001-002971_RV_09	श्रुतिसुखाः कर्णमधुराः भ्रमरस्वानाः एव गीतयः यासाम् ताः
sp001-002972_RV_09	कुसुमान्येव कोमलाः दन्तरुचः दन्तकान्तयो यासाम् ताः
sp001-002973_RV_09	अनेन सस्मितत्वम् विवक्षितम्
sp001-002974_RV_09	उपवनान्तलताः पवनेन आहृतैः कम्पितैः किसलयैः सलयैः साभिनयैः
sp001-002975_RV_09	लयशब्देन लयानुगतः अभिनयः लक्ष्यते
sp001-002976_RV_09	उपवनान्ते पवनाहतैरिति सक्रियत्वाभिधानात्
sp001-002977_RV_09	पाणिभिरिव बभुः
sp001-002978_RV_09	अनेन लतानाम् नर्तकीसाम्यम् गम्यते
sp001-002979_RV_09	ललितेति
sp001-002980_RV_09	अङ्गनाः ललितविभ्रमबन्धविचक्षणम् मधुरविलासघटनापटुतरम्
sp001-002981_RV_09	सुरभिणा मनोहरेण गन्धेन पराजितकेसरम् निर्जितवकुलपुष्पम्
sp001-002982_RV_09	अथ केसरे
sp001-002983_RV_09	वकुलः इत्यमरः
sp001-002984_RV_09	स्मरस्य सखायम् स्मरसखम्
sp001-002985_RV_09	स्मरोद्दीपकमित्यर्थः
sp001-002986_RV_09	मधुम् मद्यम्
sp001-002987_RV_09	अर्धर्चाः पुंसि च इति पुंलिङ्गता
sp001-002988_RV_09	उक्तम् च मकरन्दस्य मद्यस्य माक्षिकस्यापि वाचकः
sp001-002989_RV_09	अर्धर्चादिगणे पाठात् पुन्नपुंसकयोर्मधु
sp001-002990_RV_09	इति
sp001-002991_RV_09	पतिषु विषये रसखण्डनवर्जितम् अनुरागभङ्गरहितम् यथा तथा निर्विविशुः
sp001-002992_RV_09	परस्परानुरागपूर्वकम् पतिभिः सह पपुरित्यर्थः
sp001-002993_RV_09	शुशुभिर इति
sp001-002994_RV_09	विकचतामरसाः विकसितकमलाः
sp001-002995_RV_09	मदेन कलाः अव्यक्तमधुरम् ध्वनन्तः उदकलोलविहङ्गमाः जलप्रियपक्षिणः हंसादयः
sp001-002996_RV_09	यासु ताः मदकलोदकलोलविहङ्गमाः गृहेषु दीर्घिकाः वाप्यः
sp001-002997_RV_09	स्मितेन चारुतराणि आननानि यासाम् ताः
sp001-002998_RV_09	ईशद्विकसितैर्गण्डैः कटाक्षैः सौष्ठवोचितैः अलक्षितम् द्विजद्वारे सूक्तमानाम् स्मितम् भवेत् इति नाट्यलोचने
sp001-002999_RV_09	श्लथाः शिञ्जिताः मुखाः मेखलाः यासाम् ताः
sp001-003000_RV_09	शिञ्जितेति कर्तरि क्तः
sp001-003001_RV_09	स्त्रिय इव शुशुभिरे
sp001-003002_RV_09	उपययाविति
sp001-003003_RV_09	मधुना मधुसमयेन खण्डिता ह्रासम् गमिता
sp001-003004_RV_09	क्षीयन्ते खलु उत्तरायणे रात्रयः खण्डिताख्या च नायिका ध्वन्यते
sp001-003005_RV_09	हिमकरोदयेन चन्द्रोदयेन पाण्डुः मुखस्य प्रदोषस्य
sp001-003006_RV_09	वक्त्रस्य च छविः यस्याः सा रजन्येव वधूः
sp001-003007_RV_09	इष्टसमागमनिर्वृतिम् प्रियसङ्गमसुखम् अनितया अप्राप्तया
sp001-003008_RV_09	इण् गतौ इति धातोः कर्तरि क्तः
sp001-003009_RV_09	वनितया सदृशम् तुल्यम् तनुताम् न्यूनताम् कार्श्यम् च उपययौ
sp001-003010_RV_09	अपेति
sp001-003011_RV_09	हिमकरः चन्द्रः
sp001-003012_RV_09	अपतुषारतया अपगतनीहारतया विशदप्रभैः निर्मलकान्तिभिः
sp001-003013_RV_09	सुरतसङ्गपरिश्रमनोदिभिः सुरतसङ्गस्वेदहारिभिः अंशुभिः किरणैः
sp001-003014_RV_09	चन्दनम् मृदुनालानि हरन्ति सुरतश्रमम् इति रतिरहस्यम्
sp001-003015_RV_09	मकरोर्जितकेतनम्
sp001-003016_RV_09	मकरेण ऊर्जित केतनम् ध्वजः यस्य तम्
sp001-003017_RV_09	लब्धावकाशत्वात् उच्छ्रितध्वजमित्यर्थः
sp001-003018_RV_09	कुसुमचापम् कामम् अतेजयत् अशातयत्
sp001-003019_RV_09	तिज निशाने इति धातोः ण्यन्तात् लङ्
sp001-003020_RV_09	सहकारिलाभात् कामोऽपि तीक्ष्णः अभूदित्यर्थः
sp001-003021_RV_09	हुतेति
sp001-003022_RV_09	हुतहुताशनदीप्ति आज्यादिप्रज्वलिताग्निप्रभम् यत्कुसुमम्
sp001-003023_RV_09	कर्णिकारमित्यर्थः
sp001-003024_RV_09	वनश्रियः उपवनलक्ष्म्याः कनकाभरणस्य प्रतिनिधिः
sp001-003025_RV_09	अभूदिति शेषः
sp001-003026_RV_09	दलेषु केसरेषु च पेशलम्
sp001-003027_RV_09	सुकुमारपत्रकिञ्जल्कम् इत्यर्थः
sp001-003028_RV_09	आहितम्
sp001-003029_RV_09	प्रियैरिति शेषः
sp001-003030_RV_09	तत्कुसुमम् युवतयः अलके कुन्तले दधुः
sp001-003031_RV_09	अलिभिरिति
sp001-003032_RV_09	अञ्जनबिन्दुमनोहरैः कज्जलकणसुन्दरैः कुसुमपङ्क्तिषु निपतन्ति ये तैः
sp001-003033_RV_09	अलिभिः अङ्कितः चिह्नितः तिलकः श्रीमान्नाम वृक्षः
sp001-003034_RV_09	तिलकः क्षुरकः श्रीमान् इत्यमरः
sp001-003035_RV_09	वनस्थलीम्
sp001-003036_RV_09	तिलको विशेषकः
sp001-003037_RV_09	तमालपत्रतिलकचित्रकाणि विशेषकम्
sp001-003038_RV_09	द्वितीयम् च तुरीयम् च न स्त्रियाम् इत्यमरः
sp001-003039_RV_09	प्रमदामिव
sp001-003040_RV_09	न शोभयति स्मेति न खलु
sp001-003041_RV_09	अपि तु अशोभयत् एवेत्यर्थः
sp001-003042_RV_09	लट् स्मे इति स्मशब्दयोगात् भूतार्थे लट्
sp001-003043_RV_09	तिलकेषु अञ्जनबिन्दवः शोभार्थम् क्रियन्ते
sp001-003044_RV_09	अमदयदिति
sp001-003045_RV_09	तरुचारुविलासिनी तरोः पुंसश्च चारुविलासिनी नवमल्लिका सप्तलाख्या लता
sp001-003046_RV_09	सप्तला नवमल्लिका इत्यमरः
sp001-003047_RV_09	मधुनः मकरन्दस्य मद्यस्य च गन्धेन सनाथया
sp001-003048_RV_09	गन्धप्रधानया इत्यर्थः
sp001-003049_RV_09	किसलयमेव अधरः तत्र सङ्गतया
sp001-003050_RV_09	प्रसृतरागया इत्यर्थः
sp001-003051_RV_09	कुसुमैः सम्भृतया सम्पादितया
sp001-003052_RV_09	कुसुमरूपया इत्यर्थः
sp001-003053_RV_09	स्मितरुचा हासकान्त्या मनः
sp001-003054_RV_09	पश्यतामिति शेषः
sp001-003055_RV_09	अमदयत्
sp001-003056_RV_09	अरुणेति
sp001-003057_RV_09	विलासिनः विलसनशीलाः पुरुषाः
sp001-003058_RV_09	वौ कषलस इत्यादिना घिनुण्प्रत्ययः
sp001-003059_RV_09	अरुणस्य अनूरोः रागम् आरुण्यम् निषेधन्ति तिरस्कुर्वन्तीति अरुणरागनिषेधिनः
sp001-003060_RV_09	तैः
sp001-003061_RV_09	कुसुम्भादिरञ्जनात् तत्सदृशैरित्यर्थः
sp001-003062_RV_09	तमन्वेत्यनुबध्नाति तच्छीलम् तन्निषेधति
sp001-003063_RV_09	तस्येवानुकरोतीति शब्दाः सादृश्यवाचकाः
sp001-003064_RV_09	इति दण्डी
sp001-003065_RV_09	अंशुकैःअम्बरैः
sp001-003066_RV_09	श्रवणेषु कर्णेषु लब्धपदैः
sp001-003067_RV_09	निवेशितैरित्यर्थः
sp001-003068_RV_09	यवाङ्कुरैश्च परभृताविरुतैः कोकिलाकूजितैश्च
sp001-003069_RV_09	इत्येतैः स्मरबलैः कामसैन्यैः
sp001-003070_RV_09	अबलासु एक एव रसो रागो येषाम् ते अबलैकरसाः स्त्रीपरतन्त्राः कृताः
sp001-003071_RV_09	उपचितेति
sp001-003072_RV_09	शुचिभिः शुभ्रैः कणैः रजोभिः उपचितावयवा पुष्टावयवा
sp001-003073_RV_09	अलिकदम्बकयोगम् उपेयुषी प्राप्ता
sp001-003074_RV_09	तिलकजा तिलकवृक्षोत्था मञ्जरी
sp001-003075_RV_09	अलकेषु यज्जालकम् आभरणविशेषः तस्मिन् मौक्तिकैः सदृशकान्तिः
sp001-003076_RV_09	अलक्ष्यत
sp001-003077_RV_09	भृङ्गसङ्गिनी शुभ्रा तिलकमञ्जरी नीलालकसक्तमुक्ताजालम् इव अलक्ष्यतेति वाक्यार्थः
sp001-003078_RV_09	ध्वजपटमिति
sp001-003079_RV_09	अलिव्रजाः षट्पदनिवहाः धनुर्भृतः धानुष्कस्य मदनस्य कामस्य ध्वजपटम् पताकाभूतम्
sp001-003080_RV_09	ऋतुश्रियः वसन्तलक्ष्म्याः छविकरम् शोभाकरम् मुखचूर्णम् मुखालङ्कारचूर्णभूतम् सपवनोपवनोत्थितम्
sp001-003081_RV_09	सपवनम् पवनेन सहितम् यत् उपवनम् तस्मिन्नुत्थितम्
sp001-003082_RV_09	कुसुमानाम् केसरेषु किञ्जल्केषु यो रेणुः तम्
sp001-003083_RV_09	अन्वयुः अन्वगच्छन्
sp001-003084_RV_09	यातेर्लङ्
sp001-003085_RV_09	अनुभवन्निति
sp001-003086_RV_09	नवा दोला प्रेङ्खा यस्मिन् तम् नवदोलम् ऋतूत्सवम् वसन्तोत्सवम् अनुभवन् अबलाजनः
sp001-003087_RV_09	पटुरपि निपुणः अपि प्रियकण्ठस्य जिघृक्षया ग्रहीतुम् आलिङ्गितुम् इच्छया आसनरज्जुपरिग्रहे
sp001-003088_RV_09	पीठरज्जुग्रहणे भुजलताम् बाहुलताम् जलताम् शैथिल्यम्
sp001-003089_RV_09	डलयोरभेदः
sp001-003090_RV_09	यमकश्लेषचित्रेषु बवयोर्डलयोर्न भित् इति
sp001-003091_RV_09	अनयत् दोलाक्रीडासु पतनभय नाटितकेन प्रियकण्ठम् आश्लिष्यत् इत्यर्थः
sp001-003092_RV_09	त्यजतेति
sp001-003093_RV_09	वतेत्यामन्त्रणे
sp001-003094_RV_09	खेदानुकम्पासन्तोषविस्मयामन्त्रणे बत इत्यमरः
sp001-003095_RV_09	बत अङ्गनाः मानम् कोपम् त्यजत
sp001-003096_RV_09	तदुक्तम् स्त्रीणाम् ईर्ष्याकृतः कोपो मानोऽन्यासङ्गिनि प्रिये इति
sp001-003097_RV_09	विग्रहैः विरोधैः अलम्
sp001-003098_RV_09	विग्रहो न कार्य इत्यर्थः
sp001-003099_RV_09	गतम् अतीतम् चतुरम् उपभोगक्षमम् वयः यौवनम् पुनर्नैति नागच्छति
sp001-003100_RV_09	इति एवंरूपे स्मरमते स्मराभिप्राये
sp001-003101_RV_09	नपुंसके भावे क्तः
sp001-003102_RV_09	परभृताभिः कोकिलाभिः निवेदिते सति इव वधूजनो रमते स्म रेमे
sp001-003103_RV_09	कोकिलाकूजितोद्दीपितस्मरः स्त्रीजनः कामशासनभयादिव उच्छृङ्खलम् अखेलदित्यर्थः
sp001-003104_RV_09	अथेति
sp001-003105_RV_09	अथ अनन्तरम् मधुम् मथ्नातीति मधुमत् विष्णुः
sp001-003106_RV_09	सम्पदादित्वात् क्विप्
sp001-003107_RV_09	मधुः वसन्तः
sp001-003108_RV_09	मथ्नातीति मथः
sp001-003109_RV_09	पचाद्यच्
sp001-003110_RV_09	मनसो मथो मन्मथः कामः
sp001-003111_RV_09	तेषाम् सन्निभः सदृशः मधुमन्मधुमन्मथसन्निभः सः नरपतिः दशरथः विलासवतीसखः स्त्रीसहचरः सन्
sp001-003112_RV_09	ऋतुः प्राप्तः अस्य आर्तवः
sp001-003113_RV_09	तमुत्सवम् वसन्तोत्सवम् यथासुखम् समनुभूय मृगयारतिम् मृगयाविहारम् चकमे आचकाङ्क्ष
sp001-003114_RV_09	परिचयमिति
sp001-003115_RV_09	असौ मृगया
sp001-003116_RV_09	चललक्ष्याणि मृगगवयादीनि
sp001-003117_RV_09	तेषाम् निपातने परिचयम् अभ्यासम् करोति
sp001-003118_RV_09	भयरुषोः भयक्रोधयोः तदिङ्गितबोधनम् तेषाम् चललक्ष्याणाम्
sp001-003119_RV_09	इङ्गितस्य चेष्टितस्य भयादिलिङ्गभूतस्य बोधनम् ज्ञानम् च करोति
sp001-003120_RV_09	तनुम् शरीरम् श्रमस्य जयात् निरासात् प्रगुणाम् प्रकृष्टलाघवादिगुणवतीम् च करोति
sp001-003121_RV_09	अतो हेतोः सचिवैः अनुमतः अनुमोदितः सन् ययौ
sp001-003122_RV_09	सर्वम् चैतत् युद्धोपयोगीत्यतः तदपेक्षया मृगयाप्रवृत्तिः
sp001-003123_RV_09	न तु व्यसनितयेति भावः
sp001-003124_RV_09	मृगेति
sp001-003125_RV_09	मृगाणाम् वनम् तस्य उपगमः प्राप्तिः
sp001-003126_RV_09	तस्य क्षमम् अर्हम् वेषम् बिभर्तीति स तथोक्तः
sp001-003127_RV_09	मृगयाविहारानुगुणवेषधारीत्यर्थः
sp001-003128_RV_09	विपुलकण्ठे निषक्तशरासनः लग्नधन्वा
sp001-003129_RV_09	ना सवितेव नृसविता पुरुषश्रेष्ठः
sp001-003130_RV_09	उपमितसमासः
sp001-003131_RV_09	स राजा अश्वखुरोद्धतरेणुभिः गगनम् वितानम् तुच्छम् असदिव अकरोत्
sp001-003132_RV_09	गगनम् नालक्ष्यतेत्यर्थः
sp001-003133_RV_09	वितानम् तुच्छमन्दयोः इति विश्वः
sp001-003134_RV_09	अथवा सवितानम् इत्येकम् पदम्
sp001-003135_RV_09	सवितानम् उल्लोचसहितमिव अकरोत्
sp001-003136_RV_09	अस्त्री वितानमुल्लोचः इत्यमरः
sp001-003137_RV_09	ग्रथितमौलिरिति
sp001-003138_RV_09	वनमालया वनपुष्पस्रजा ग्रथितमौलिः बद्धधम्मिल्लः
sp001-003139_RV_09	तरूणाम् पलाशैः पत्रैः सवर्णः समानः तनुच्छदो वर्म यस्य स तथोक्तः
sp001-003140_RV_09	इदम् च वर्मणः पलाशसावर्ण्याभिधानम् मृगादीनाम् विश्वासार्थम्
sp001-003141_RV_09	तुरगस्य वल्गनेन गतिविशेषेण चञ्चलकुण्डलः असौ दशरथः
sp001-003142_RV_09	रुरुभिः मृगविशेषैः चेष्टिताः चारिताः याः भूमयः तासु विरुरुचे विदिद्युते
sp001-003143_RV_09	तनुलतेति
sp001-003144_RV_09	तनुषु लतासु विनिवेशितविग्रहाः सङ्क्रमितदेहाः
sp001-003145_RV_09	भ्रमरेषु सङ्क्रमिताः ईक्षणवृत्तयः दृग्व्यापाराः यासाम् ताः वनदेवताः सुनयनम्
sp001-003146_RV_09	सुलोचनम् नयेन नीत्या नन्दिताः तोषिताः कोसलाः येन तम् दशरथम् अध्वनि ददृशुः
sp001-003147_RV_09	प्रसन्नपावनतया तम् देवता अपि गूढवृत्त्या ददृशुरित्यर्थः
sp001-003148_RV_09	श्वगणीति
sp001-003149_RV_09	सः दशरथः
sp001-003150_RV_09	शुनाम् गणः स एषाम् अस्तीति श्वगणिनः श्वग्राहिणः
sp001-003151_RV_09	तैः
sp001-003152_RV_09	वागुरा मृगबन्धनरज्जुः
sp001-003153_RV_09	वागुरा मृगबन्धनी इत्यमरः
sp001-003154_RV_09	तया चरन्तीति वागुरिकाः जालिकाः
sp001-003155_RV_09	चरति इति ठक्प्रत्ययः
sp001-003156_RV_09	द्वौ वागुरिकजालिकौ इत्यमरः
sp001-003157_RV_09	तैश्च प्रथमम् आस्थितम् अधिष्ठितम्
sp001-003158_RV_09	व्यपगताः अनलाः दावाग्नयः दस्यवः तस्कराश्च यस्मात्तथोक्तम्
sp001-003159_RV_09	दस्युतस्करमोषकाः इत्यमरः
sp001-003160_RV_09	कारयेद्वनविशोधनमादौ मातुरन्तिकमपि प्रविविक्षुः
sp001-003161_RV_09	आप्तशस्त्र्यनुगतः प्रविशेद्वा सङ्कटे च गहने च न तिष्ठेत्
sp001-003162_RV_09	इति कामन्दकः
sp001-003163_RV_09	स्थिरा दृढा पङ्कादिरहिता तुरङ्गमयोग्या भूमिः यस्य तत्
sp001-003164_RV_09	निपानवत् आहावयुक्तम्
sp001-003165_RV_09	आहावस्तु निपानम् स्यात् उपकूपजलाशये इत्यमरः
sp001-003166_RV_09	मृगैः हरिणादिभिः वयोभिः पक्षिभिः गवयैः गोसदृशैः अरण्यपशुविशेषैश्च उपचितम् समृद्धम् वनम् विवेश प्रविष्टवान्
sp001-003167_RV_09	अथेति
sp001-003168_RV_09	अथ अनाधिः मनोव्यथारहितः नरवरः नरश्रेष्ठः
sp001-003169_RV_09	रवेण धनुष्टङ्कारेण रोषिताः केसरिणः सिंहाः येन सः राजा
sp001-003170_RV_09	कनकमिव पिङ्गः पिशङ्गः यः तडिदेव गुणो मौर्वी तेन संयुतम् त्रिदशायुधम्
sp001-003171_RV_09	इन्द्रचापम् नभस्यः भाद्रपदमासः इव
sp001-003172_RV_09	स्युर्नभस्यप्रौष्ठपदभाद्रभाद्रपदाः समाः इत्यमरः
sp001-003173_RV_09	अधिज्यम् अधिगतमौर्वीकम् धनुः उपाददे जग्राह
sp001-003174_RV_09	तस्येति
sp001-003175_RV_09	स्तनप्रणयिभिः स्तनपायिभिः एणशावैः हरिणशिशुभिः
sp001-003176_RV_09	पृथुकः शावकः शिशुः इत्यमरः
sp001-003177_RV_09	व्याहन्यमानम् तद्वत्सलतया तद्गमनानुसारेण मुहुर्मुहुः प्रतिषिध्यमानम्
sp001-003178_RV_09	हरिणीनाम् गमनम् गतिः यस्य तत्
sp001-003179_RV_09	कुशा गर्भे येषाम् तानि मुखानि यस्य तत् कुशगर्भमुखम्
sp001-003180_RV_09	यस्य यूथस्य अग्रेसरः पुरःसरः गर्वितः दृप्तश्च कृष्णसारो यस्य तत्
sp001-003181_RV_09	मृगाणाम् यूथम् कुलम्
sp001-003182_RV_09	सजातीयैः कुलम् यूथम् तिरश्चाम् पुन्नपुंसकम् इत्यमरः
sp001-003183_RV_09	तस्य दशरथस्य पुरस्तात् अग्रे आविर्बभूव
sp001-003184_RV_09	वसन्ततिलका वृत्तम्
sp001-003185_RV_09	तदिति
sp001-003186_RV_09	जवनो जवशीलः
sp001-003187_RV_09	जुचङ्क्रम्य इत्यादिना युच्प्रत्ययः
sp001-003188_RV_09	तरस्वी त्वरितो वेगी प्रजवी जवनो जवः इत्यमरः
sp001-003189_RV_09	तम् वाजिनम् अश्वम् गतेन आरूढेन
sp001-003190_RV_09	तूणी इषुधिः
sp001-003191_RV_09	बह्वादिभ्यश्च इति स्त्रियाम् ङीष्
sp001-003192_RV_09	तस्याः मुखात् विवरात् उद्धृतशरेण राज्ञा प्रार्थितम् अभियातम्
sp001-003193_RV_09	याच्ञा यामाभियाने च प्रार्थना कथ्यते बुधैः इति केशवः
sp001-003194_RV_09	अतएव विशीर्णा पङ्क्तिः सङ्घीभावः यस्य तत्
sp001-003195_RV_09	मृगयूथम् कर्तृ आर्द्रैः भयात् अश्रुसिक्तैः आकुलाः भयचकिताः ये दृष्टिपाताः तैः
sp001-003196_RV_09	वातेरितोत्पलदलप्रकरैः पवनकम्पितेन्दीवरदलवृन्दैः इव
sp001-003197_RV_09	वनम् श्यामीचकार
sp001-003198_RV_09	लक्ष्यीकृतस्येति
sp001-003199_RV_09	हरिः इन्द्रः विष्णुर्वा तस्येव प्रभावः सामर्थ्यम् यस्य सः तथोक्तः
sp001-003200_RV_09	धन्वी धनुष्मान् स नृपः
sp001-003201_RV_09	लक्ष्यीकृतस्य वेद्धुमिष्टस्य हरिणस्य स्वप्रेयसः देहम् व्यवधाय अनुरागात् अन्तर्धाय स्थिताम्
sp001-003202_RV_09	सह चरतीति सहचरी
sp001-003203_RV_09	पचादिषु चरतेः टित्त्करणात् ङीप्
sp001-003204_RV_09	यथाह वामनः अनुचरीति चरेष्टित्त्वात् इति
sp001-003205_RV_09	ताम् सहचरीम् हरिणीम् प्रेक्ष्य कामितया स्वयम् कामुकत्वात्
sp001-003206_RV_09	कृपामृदुमनाः करुणार्द्रचित्तः सन्
sp001-003207_RV_09	आकर्णकृष्टम् अपि
sp001-003208_RV_09	दुष्प्रतिसंहंरम् अपीत्यर्थः
sp001-003209_RV_09	बाणम् प्रतिसञ्जहार
sp001-003210_RV_09	नैपुण्यादित्यर्थः
sp001-003211_RV_09	नैपुण्यम् तु धन्वीत्यनेन गम्यते
sp001-003212_RV_09	तस्येति
sp001-003213_RV_09	त्रासात् भयात् अतिमात्रचटुलैः अत्यन्तचञ्चलैः सुनेत्रैः प्रौढप्रियानयनविभ्रमचेष्टितानि
sp001-003214_RV_09	प्रगल्भकान्ताविलोचनविलासव्यापारान् सादृश्यात्स्मरतः
sp001-003215_RV_09	अपरेष्वपि मृगेषु शरान्मुमुक्षोः मोक्तुमिच्छोः तस्य नृपस्य निबिडः दृढः अपि
sp001-003216_RV_09	मुष्टिः कर्णान्तम् एत्य प्राप्य बिभिदे
sp001-003217_RV_09	स्वयमेव भिद्यते स्म
sp001-003218_RV_09	भिदेः कर्मकर्तरि लिट्
sp001-003219_RV_09	कामिनः तस्य प्रियाविभ्रमस्मृतिजनितकृपातिरेकात् मुष्टिभेदः
sp001-003220_RV_09	न तु अनैपुण्यादिति तात्पर्यार्थः
sp001-003221_RV_09	उत्तस्थुष इति
sp001-003222_RV_09	सः नृपः मुस्ताप्ररोहाणाम् मुस्ताङ्कुराणाम् कवलाः ग्रासाः
sp001-003223_RV_09	तेषाम् अवयवैः श्रमविवृतमुखभ्रंशिभिः शकलैः अनुकीर्णम् व्याप्तम्
sp001-003224_RV_09	आयताभिः दीर्घाभिः आर्द्रपदपङ्क्तिभिः सुव्यक्तम्
sp001-003225_RV_09	सपदि पल्वलपङ्कमध्यात् उत्तस्थुषः उत्थितस्य द्रुतवराहकुलस्य पलायितवराहयूथस्य मार्गम् जग्राह अनुससार
sp001-003226_RV_09	तमिति
sp001-003227_RV_09	वराहाः
sp001-003228_RV_09	वाहनात् अश्वात् ईषदवनतोत्तरकायम् किञ्चिदानतपूर्वकायम् विध्यन्तम् प्रहरन्तम् तम् नृपम्
sp001-003229_RV_09	उद्धृतसटाः ऊर्ध्वकेसराः सन्तः
sp001-003230_RV_09	सटा जटाकेसरयोः इति केशवः
sp001-003231_RV_09	प्रतिहन्तुम् ईषुः प्रतिहर्तुम् ऐच्छन्
sp001-003232_RV_09	अस्य नृपस्य इषुभिः सहसा जघनानाम् आश्रयेषु अवष्टम्भेषु वृक्षेषु विद्धम् आत्मानम् न विविदुः
sp001-003233_RV_09	एतेन वराहाणाम् मनस्वित्वम् नृपस्य हस्तलाघवम् चोक्तम्
sp001-003234_RV_09	तेनेति
sp001-003235_RV_09	अभिघाते रभसः औत्सुक्यम् यस्य तस्य
sp001-003236_RV_09	अभिगन्तुम् उद्यतस्येत्यर्थः
sp001-003237_RV_09	वन्यस्य वने भवस्य महिषस्य नेत्रविवरे नेत्रमध्ये तेन नृपेण
sp001-003238_RV_09	विकृष्य आकृष्य मुक्तः पत्री शरः विग्रहम् महिषदेहम् निर्भिद्य विदार्य
sp001-003239_RV_09	शोणितलिप्तः न भवतीति अशोणितलिप्तः पुङ्खः यस्य सः तथोक्तः सन्
sp001-003240_RV_09	तम् महिषम् प्रथमम् पातयामास
sp001-003241_RV_09	स्वयम् पश्चात् पपात
sp001-003242_RV_09	कृञ्चानुप्रयुज्यते लिटि इत्यत्र अनुशब्दस्य व्यवहितविपर्यस्तप्रयोगनिवृत्त्यर्थत्वात्
sp001-003243_RV_09	पातयाम् प्रथममासा इत्यपप्रयोग इति पाणिनीयाः
sp001-003244_RV_09	यथाह वार्तिककारः विपर्यासनिवृत्त्यर्थम् व्यवहितनिवृत्त्यर्थ च इति
sp001-003245_RV_09	प्राय इति
sp001-003246_RV_09	नृपतिः निशितैः क्षुरप्रैः शरविशेषैः खड्गान् खड्गाख्यान्मृगान्
sp001-003247_RV_09	गण्डके खड्गखड्गिनौ इत्यमरः
sp001-003248_RV_09	प्रायः बाहुल्येन विषाणपरिमोक्षेण शृङ्गभङ्गेन लघूनि अगुरूणि उत्तमाङ्गानि शिरांसि येषाम् तांश्चकार
sp001-003249_RV_09	न त्ववधीत् इत्यर्थः
sp001-003250_RV_09	कुतः
sp001-003251_RV_09	दृप्तविनयाधिकृतो दुष्टनिग्रहयुक्तः स राजा परेषाम् प्रतिकूलानाम्
sp001-003252_RV_09	अत्युच्छ्रितम् उन्नतम् शृङ्गम् विषाणम् प्राधान्यम् च
sp001-003253_RV_09	शृङ्गम् प्राधान्यसान्वोश्च इत्यमरः
sp001-003254_RV_09	न ममृषे न सेहे
sp001-003255_RV_09	दीर्घमायुः जीवितकालम्
sp001-003256_RV_09	आयुर्जीवितकालो ना इत्यमरः
sp001-003257_RV_09	न ममृष इति न
sp001-003258_RV_09	किन्तु ममृष एवेत्यर्थः
sp001-003259_RV_09	व्याघ्रानिति
sp001-003260_RV_09	अभीः निर्भीकः सः धन्वी गुहाभ्यः अभिमुखम् उत्पतितान्
sp001-003261_RV_09	वायुना रुग्णान् भग्नान्
sp001-003262_RV_09	फुल्लाः विकसिताः
sp001-003263_RV_09	अनुपसर्गात्फुल्लक्षीबकृशोल्लाघाः इति निष्ठातकारस्य लत्वनिपातः
sp001-003264_RV_09	ये असनस्य सर्जवृक्षस्य
sp001-003265_RV_09	सर्जकासनबन्धूकपुष्पप्रियकजीवकाः इत्यमरः
sp001-003266_RV_09	अग्रविटपाः तानिव स्थितान्
sp001-003267_RV_09	इषुधिभूतान् इत्यर्थः
sp001-003268_RV_09	व्याघ्राणाम् चित्ररूपत्वात् उपमाने फुल्लविशेषणम्
sp001-003269_RV_09	शरैः पूरितानि वक्त्ररन्ध्राणि येषाम् तान् व्याघ्रान्
sp001-003270_RV_09	शिक्षाविशेषेण अभ्यासातिशयेन लघुहस्ततया क्षिप्रहस्ततया निमेषात् तूणीचकार
sp001-003271_RV_09	तूर्णम् शरैः पूरितवानित्यर्थः
sp001-003272_RV_09	निर्घातेति
sp001-003273_RV_09	कुञ्जेषु लीनान्
sp001-003274_RV_09	निकुञ्जकुञ्जौ वा क्लीबे लतादिपिहितोदरे इत्यमरः
sp001-003275_RV_09	सिंहान् जिघांसुः हन्तुमिच्छुः
sp001-003276_RV_09	निर्घातः व्योमोत्थितः औत्पातिकः शब्दविशेषः
sp001-003277_RV_09	तद्वदुग्रैः रौद्रैः ज्यनिर्घोषैः मौर्वीशब्दैः क्षोभयामास
sp001-003278_RV_09	अत्र उत्प्रेक्षते तेषाम् सिंहानाम् सम्बन्धिनि वीर्येण उदग्रे उन्नते
sp001-003279_RV_09	मृगेषु विषये यो राजशब्दः तस्मिन् अभ्यसूयापरो अभून्नूनम्
sp001-003280_RV_09	अन्यथा कथमेतान् अन्विष्य हन्यादित्यर्थः
sp001-003281_RV_09	मृगाणाम् इति पाठे समासे गुणभूतत्वात् राजशब्देन सम्बन्धो दुर्घटः
sp001-003282_RV_09	शालिनीवृत्तम् शालिन्युक्ता म्तौ तगौ गोऽब्धिलोकैः इति लक्षणात्
sp001-003283_RV_09	तानिति
sp001-003284_RV_09	काकुत्स्थः दशरथः
sp001-003285_RV_09	गजकुलेषु बद्धम् तीव्रम् वैरम् यैः तान्
sp001-003286_RV_09	कुटिलेषु लग्नाः नखाग्रेषु लग्नाः मुक्ताः गजकुम्भमौक्तिकानि येषाम् तान् सिंहान्
sp001-003287_RV_09	हत्वा आत्मानम् रणेषु कृतकर्मणाम् कृतोपकाराणाम् गजानाम् आनृण्यम् अनृणत्वम् मार्गणैः शरैः
sp001-003288_RV_09	मार्गणो याचके शरे इति विश्वः
sp001-003289_RV_09	गतम् प्राप्तवन्तम् इव अमंस्त मेने
sp001-003290_RV_09	चमरानिति
sp001-003291_RV_09	क्वचिच्चमरान् परितः
sp001-003292_RV_09	अभितःपरितःसमया इत्यादिना द्वितीया
sp001-003293_RV_09	प्रवर्तिताश्वः प्रधाविताश्वः
sp001-003294_RV_09	आकर्णविकृष्टभल्लान् इषुविशेषान् वर्षतीति तथोक्तः स नृपः
sp001-003295_RV_09	नृपतीनिव तान् चामरान् सितबालव्यजनैः शुभ्रचामरैः वियोज्य विरहय्य सद्यः शान्तिम् जगाम
sp001-003296_RV_09	शूराणाम् परकीयम् ऐश्वर्यम् एव असह्यम्
sp001-003297_RV_09	न तु जीवितमिति भावः
sp001-003298_RV_09	औपच्छन्दसिकम् वृत्तम्
sp001-003299_RV_09	अपीति
sp001-003300_RV_09	सः नृपः तुरगसमीपात् उत्पतन्तमपि
sp001-003301_RV_09	सुप्रहारमपीत्यर्थः
sp001-003302_RV_09	रुचिरकलापम् भासुरबर्हम्
sp001-003303_RV_09	मह्याम् अतिशयेन रौतीति मयूरो बर्ही
sp001-003304_RV_09	पृषोदरादित्वात्साधुः
sp001-003305_RV_09	तम् चित्रेण माल्येन अनुकीर्णे रतौ विगलितबन्धे प्रियायाः केशपाशे सपदि गतमनस्कः प्रवृत्तचित्तः
sp001-003306_RV_09	उरःप्रभृतिभ्यः कप् इति कप्प्रत्ययः
sp001-003307_RV_09	न बाणलक्ष्यीचकार
sp001-003308_RV_09	न प्रजहारेत्यर्थः
sp001-003309_RV_09	तस्येति
sp001-003310_RV_09	कर्कशविहारात् अतिव्यायामात् सम्भवः यस्य तम्
sp001-003311_RV_09	आनने विलग्नजालकम् बद्धकदम्बकम् तस्य नृपस्य स्वेदम्
sp001-003312_RV_09	सतुषारशीकरः शिशिराम्बुकणसहितः
sp001-003313_RV_09	भिन्नाः निर्दलिताः पल्लवानाम् पुटाः कोशाः येन सः
sp001-003314_RV_09	वनानिलः आचचाम
sp001-003315_RV_09	जहारेत्यर्थः
sp001-003316_RV_09	रथोद्धतावृत्तमेतत्
sp001-003317_RV_09	इतीति
sp001-003318_RV_09	इति पूर्वोक्तप्रकारेण आत्मनः विस्मृतम् अन्यत्करणीयम् कार्यम् येन तम्
sp001-003319_RV_09	विस्मृतात्मकार्यान्तरमित्यर्थः
sp001-003320_RV_09	सचिवैः अवलम्बिता धृता धूः यस्य तम्
sp001-003321_RV_09	ऋक्पूरब्धूः पथामानक्षे इति समासान्तः अप्रत्ययः
sp001-003322_RV_09	अनुबन्धसेवया सन्ततसेवया परिवृद्धः रागः यस्य तम् धराधिपम्
sp001-003323_RV_09	मृग्यन्ते यस्याम् मृगाः इति मृगया
sp001-003324_RV_09	परिचर्यापरिसर्यामृगयाटाट्यादीनाम् उपसङ्ख्यानम् इति शप्प्रत्ययान्तो निपातः
sp001-003325_RV_09	चतुरा विदग्धा कामिनी इव
sp001-003326_RV_09	जहार आचकर्ष
sp001-003327_RV_09	न जातु कामः कामानाम उपभोगेन शाम्यति
sp001-003328_RV_09	हविषा कृष्णवर्त्मेव भूय एवाभिवर्धते
sp001-003329_RV_09	इति भावः
sp001-003330_RV_09	स इति
sp001-003331_RV_09	सः नरपतिः ललितानि कुसुमानि प्रवालानि पल्लवानि शय्या यस्याम् ताम्
sp001-003332_RV_09	ज्वलिताभिः महौषधिभिः एव दीपिकाभिः सनाथाम्
sp001-003333_RV_09	तत्प्रधानाम् इत्यर्थः
sp001-003334_RV_09	त्रियामाम् रात्रिम् क्वचित् असमेतपरिच्छदः
sp001-003335_RV_09	परिहृतपरिजनः सन्नित्यर्थः
sp001-003336_RV_09	अतिवाहयाम्बभूव गमयामास
sp001-003337_RV_09	पुष्पिताग्रावृत्तम्
sp001-003338_RV_09	उषसीति
sp001-003339_RV_09	उषसि प्रातः पटूनाम् पटहानाम् इव ध्वनिः येषाम् तैः गजयूथानाम् कर्णैः एव तालैः वाद्यप्रभेदैः विनीतनिद्रः
sp001-003340_RV_09	सः नृपः तत्र वने मधुराणि विहगानाम् विहङ्गानाम् विकूजितान्येव बन्दीनाम् मङ्गलानि मङ्गलगीतानि शृण्वन् अरमत
sp001-003341_RV_09	अथेति
sp001-003342_RV_09	अथ जातु कदाचित् रुरोः मृगस्य गृहीतवर्त्मा स्वीकृतरुरुमार्गः विपिने वने पार्श्वचरैः अलक्ष्यमाणः
sp001-003343_RV_09	तुरगवेगादित्यर्थः
sp001-003344_RV_09	श्रमेण फेनमुचा
sp001-003345_RV_09	सफेनम् स्विद्यता इत्यर्थः
sp001-003346_RV_09	तुरङ्गमेण तपस्विभिः गाढाम् अवगाढाम् सेविताम् तमसाम् नाम नदीम् सरितम् प्राप
sp001-003347_RV_09	कुम्भेति
sp001-003348_RV_09	तस्याः तमसायाः अम्भसि कुम्भपूरणेन भवः उत्पन्नः
sp001-003349_RV_09	पचाद्यच्
sp001-003350_RV_09	पटुः मधुरः
sp001-003351_RV_09	उच्चैः गम्भीरः निनदः ध्वनिः उच्चचार उदियाय
sp001-003352_RV_09	तत्र निनदे सः नृपः
sp001-003353_RV_09	द्विरदबृंहितम् शङ्कते इति द्विरदबृंहितशङ्की सन् शब्देन शब्दानुसारेण पततीति शब्दपातिनम् इषुम् विससर्ज
sp001-003354_RV_09	स्वागतावृत्तम्
sp001-003355_RV_09	नृपतेरिति
sp001-003356_RV_09	तत्कर्म नृपतेः क्षत्रियस्य प्रतिषिद्धमेव निषिद्धमेव यदेतत्कर्म गजवधरूपम् पङ्क्तिरथः दशरथः विलङ्घ्य
sp001-003357_RV_09	लक्ष्मीकामो युद्धात् अन्यत्र करिवधम् न कुर्यात् इति शास्त्रम् उल्लङ्घ्य कृतवान्
sp001-003358_RV_09	ननु विदुषः तस्य कथम् ईदृग्विचेष्टितम् अत आह अपथ इति
sp001-003359_RV_09	श्रुतवन्तोऽपि विद्वांसोऽपि रजोनिमीलिताः रजोगुणावृताःसन्तः
sp001-003360_RV_09	न पन्थाः इत्यपथम्
sp001-003361_RV_09	पथो विभाषा इति वा समासान्तः
sp001-003362_RV_09	अप्रत्ययः
sp001-003363_RV_09	अपथम् नपुंसकम् इति नपुंसकम्
sp001-003364_RV_09	अपन्थास्त्वपथम् तुल्ये इत्यमरः
sp001-003365_RV_09	तस्मिन्नपथे अमार्गे पदम् अर्पयन्ति हि निक्षिपन्ति हि
sp001-003366_RV_09	प्रवर्तन्त इत्यर्थः
sp001-003367_RV_09	वैतालीयम् वृत्तम्
sp001-003368_RV_09	हेति
sp001-003369_RV_09	हा इत्यार्तौ
sp001-003370_RV_09	तातो जनकः
sp001-003371_RV_09	हा विषादशुगर्तिषु इति
sp001-003372_RV_09	तातस्तु जनकः पिता इति च अमरः
sp001-003373_RV_09	हा तातेति क्रन्दितम् क्रोशनम् आकर्ण्य
sp001-003374_RV_09	विषण्णः भग्नोत्साहः सन्
sp001-003375_RV_09	तस्य क्रन्दितस्य वेतसैः गूढम् छन्नम्
sp001-003376_RV_09	प्रभवति अस्मादिति प्रभवः कारणम्
sp001-003377_RV_09	तम् अन्विष्यन् शल्येन शरेण प्रोतम् स्यूतम्
sp001-003378_RV_09	शल्यम् शङ्कौ शरे वंशे इति विश्वः
sp001-003379_RV_09	सकुम्भम् मुनिपुत्रम् प्रेक्ष्य सः क्षितिपः अपि तापात् दुःखात् अन्तः शल्यम् यस्य भ अन्तःशल्य इव आसीत्
sp001-003380_RV_09	मत्तमयूरम् वृत्तम्
sp001-003381_RV_09	तेनेति
sp001-003382_RV_09	प्रथितान्वयेन प्रख्यातवंशेन
sp001-003383_RV_09	एतेन पापभीरुत्वम् सूचितम्
sp001-003384_RV_09	तेन राज्ञा तुरगात् अवतीर्य पृष्टान्वयः ब्रह्महत्याशङ्कया पृष्टकुलः
sp001-003385_RV_09	जलकुम्भनिषण्णदेहः सः मुनिपुत्रः तस्मै राज्ञे स्खलद्भिः
sp001-003386_RV_09	अशक्तिवशात् अर्धोच्चारितैः इत्यर्थः
sp001-003387_RV_09	अक्षरप्रायैः पदैः अक्षरपदैः आत्मानम् द्विजेतरश्च असौ तपस्विसुतश्च तम् द्विजेतरतपस्विसुतम् कथयाम्बभूव
sp001-003388_RV_09	न तावत्त्रैवर्णिक एव अहम् अस्मि किन्तु करणः
sp001-003389_RV_09	वैश्यात्तु करणःशूद्रायाम् इति याज्ञवल्क्यः
sp001-003390_RV_09	कुतो ब्रह्महत्या इत्यर्थः
sp001-003391_RV_09	तथा च रामायणे ब्रह्महत्याकृतम् पापम् हृदयादपनीयताम्
sp001-003392_RV_09	न द्विजातिरहम् राजन् मा भूत्ते मनसो व्यथा
sp001-003393_RV_09	शूद्रायाम् अस्मि वैश्येन जातो जनपदाधिपा
sp001-003394_RV_09	इति
sp001-003395_RV_09	तदिति
sp001-003396_RV_09	तच्चोदितः तेन पुत्रेण चोदितः पितृसमीपम् प्रापया इत्युक्तः सः
sp001-003397_RV_09	नृपतिः अनुद्धृतशल्यम् अनुत्पाटितशरमेव तम् मुनिपुत्रम्
sp001-003398_RV_09	अवसन्नदृशोः नष्टचक्षुषोः
sp001-003399_RV_09	अन्धयोरित्यर्थः
sp001-003400_RV_09	पित्रोः मातापित्रोः
sp001-003401_RV_09	पिता मात्रा इत्येकशेषः
sp001-003402_RV_09	सकाशम् समीपम् निनाय
sp001-003403_RV_09	इदम् च रामायणविरुद्धम्
sp001-003404_RV_09	तत्र अथाहमेकस्तम् देशम् नीत्वा तौ भृशदुःखितौ
sp001-003405_RV_09	अस्पर्शयमहम् पुत्रम् तम् मुनिम् सह भार्यया
sp001-003406_RV_09	इति नदीतीरे एव मृतम् पुत्रम् प्रति पित्रोः आनयनाभिधानात्
sp001-003407_RV_09	तथागतम् वेतसगूढम्
sp001-003408_RV_09	एकश्चासौ पुत्रश्च एकपुत्रः तम्
sp001-003409_RV_09	एकग्रहणम् पित्रोः अनन्यगतिकत्वसूचनार्थम्
sp001-003410_RV_09	तम् मुनिपुत्रम् उपेत्य सन्निकृष्टम् गत्वा अज्ञानतः करिभ्रान्त्या स्वचरितम् स्वकृतम् ताभ्याम् मातापितृभ्याम्
sp001-003411_RV_09	क्रियाग्रहणात् चतुर्थी
sp001-003412_RV_09	शशंस कथितवान्
sp001-003413_RV_09	ताविति
sp001-003414_RV_09	तौ जाया च पतिश्च दम्पती
sp001-003415_RV_09	राजदन्तादिषु जायाशब्दस्य दम्भावो जम्भावश्च विकल्पेन निपातितः
sp001-003416_RV_09	दम्पती जम्पती जायापती भार्यापती च तौ इत्यमरः
sp001-003417_RV_09	बहु विलप्य भूरि परिदेव्य
sp001-003418_RV_09	विलापः परिदेवनम् इत्यमरः
sp001-003419_RV_09	शिशोः उरस्तः वक्षसः
sp001-003420_RV_09	पञ्चम्यास्तसिल्
sp001-003421_RV_09	निखातम् शल्यम् शरम् प्रहर्त्रा राज्ञा उदहारयताम् उद्धारयामासतुः
sp001-003422_RV_09	सः शिशुः परासुः गतप्राणः अभूत्
sp001-003423_RV_09	अथ वृद्धः हस्तार्पितैः नयनवारिभिरेव शापदानस्य जलपूर्वकत्वात् तैरेव भूमिपतिम् शशाप
sp001-003424_RV_09	दिष्टान्तमिति
sp001-003425_RV_09	हे राजन् भवानपि अन्त्ये वयसि अहमिव पुत्रशोकात् दिष्टान्तम् कालावसानम्
sp001-003426_RV_09	मरणमित्यर्थः
sp001-003427_RV_09	दिष्टः काले च दैवे स्याद् दिष्टम् इति विश्वः
sp001-003428_RV_09	आप्स्यति प्राप्स्यति
sp001-003429_RV_09	इत्युक्तवन्तम्
sp001-003430_RV_09	आक्रान्तः पादाहतः पूर्वम् आक्रान्तपूर्वः
sp001-003431_RV_09	सुत्सुपेति समासः
sp001-003432_RV_09	तम्
sp001-003433_RV_09	प्रथमम् अपकृतमित्यर्थः
sp001-003434_RV_09	मुक्तविषम् अपकारात् पश्चादुत्सृष्टविषम् भुजङ्गमिव स्थितम् तम् वृद्धम् प्रति प्रथमापराद्धः प्रथमापराधी
sp001-003435_RV_09	कर्तरि क्तः
sp001-003436_RV_09	इदम् च सहने कारणम् उक्तम्
sp001-003437_RV_09	कोसलपतिः दशरथः शापदानात् पश्चादपि येनम् मुनिम् प्रोवाच
sp001-003438_RV_09	शाप इति
sp001-003439_RV_09	अदृष्टा तनयाननपद्मशोभा येन तस्मिन् अपुत्रके मयि भगवता पातितः
sp001-003440_RV_09	वज्रप्रायत्वात् पातित इत्युक्तम्
sp001-003441_RV_09	अयम् पुत्रशोकात् म्रियस्वा इत्येवंरूपः शापः अपि सानुग्रहः
sp001-003442_RV_09	वृद्धकुमारीवरन्यायेन इष्टावाप्तेःअन्तरीयकत्वात्सोपकार एव
sp001-003443_RV_09	निग्राहकस्यापि अनुग्राहकत्वम् अर्थान्तरन्यासेन आह कृष्यामिति
sp001-003444_RV_09	इन्धनैः काष्ठैः इद्धः प्रज्वलितः ज्वलनः अग्निः कृष्याम् कर्षणार्हाम्
sp001-003445_RV_09	ऋदुपधाच्चाक्लृपिचृतेः इति क्यप्
sp001-003446_RV_09	क्षितिम् दहन्नपि बीजप्ररोहाणाम् बीजाङ्कुराणाम् जननीम् उत्पादनक्षमाम् करोति
sp001-003447_RV_09	इत्थङ्गत इति
sp001-003448_RV_09	इत्थङ्गते प्रवृत्ते सति वसुधाधिपेन राज्ञा
sp001-003449_RV_09	गतघृणः निष्करुणः
sp001-003450_RV_09	हन्तृत्वान्निष्कृप इत्यर्थः
sp001-003451_RV_09	अतएव तव वध्यः वधार्हः अयम् जनः
sp001-003452_RV_09	अयमिति राज्ञः निर्वेदात् अनादरेण स्वात्मनिर्देशः
sp001-003453_RV_09	किम् विधत्तामित्यभिहित उक्तः
sp001-003454_RV_09	मया किम् विधेयमिति विज्ञापित इत्यर्थः
sp001-003455_RV_09	स मुनिः सदारः सभार्यः परासुम् गतासुम् पुत्रम् अनुगन्तुम् मनो यस्य सः अनुगन्तुमनाः सन्
sp001-003456_RV_09	तुम् काममनसोरपि इति मकारलोपः
sp001-003457_RV_09	हुताशनवतः साग्नीन् एधान् काष्ठानि ययाचे
sp001-003458_RV_09	न चात्र आत्मघातदोषः अनुष्ठानासमर्थस्य वानप्रस्थस्य जीर्यतः
sp001-003459_RV_09	भृग्वग्निजलसम्पातैः मरणम् प्रविधीयते
sp001-003460_RV_09	इत्युक्तेः
sp001-003461_RV_09	प्राप्तेति
sp001-003462_RV_09	प्राप्तानुगः प्राप्तानुचरः राजा सपदि अस्य मुनेः शासनम् काष्ठसम्भारणरूपम् प्राक्
sp001-003463_RV_09	एकोऽपि सम्प्रति प्राप्तानुचरत्वात्सम्पाद्य पातकेन मुनिवधरूपेण विलुप्तधृतिः नष्टोत्साहः सन्
sp001-003464_RV_09	अन्तर्निविष्टपदम् अन्तर्लब्धस्थानम् आत्मविनाशहेतुम् शापम्
sp001-003465_RV_09	अम्बुराशिः और्वम् ज्वलनम् वडवानलमिव
sp001-003466_RV_09	और्वस्तु बाडवो वडवानलः इत्यमरः
sp001-003467_RV_09	दधत् धृतवान्सन्
sp001-003468_RV_09	निवृत्तः
sp001-003469_RV_09	वनादिति शेषः
sp001-003470_RV_09	इति महामहोपाध्याय कोलाचलमल्लिनाथसूरविरचितया सञ्जीविनीसमाख्यया
sp001-003471_RV_09	व्याख्यया समेतः महाकविश्रीकालिदासकृतौ रघुवंशे महाकाव्ये मृगयावर्णनो नाम नवमः सर्गः
sp001-003472_RV_12	निर्विष्टेति
sp001-003473_RV_12	स्नेहयन्ति प्रीणयन्ति पुरुषमिति स्नेहाः
sp001-003474_RV_12	पचाद्यच्
sp001-003475_RV_12	स्निह्यन्ति पुरुषा येष्विति वा स्नेहाः
sp001-003476_RV_12	अधिकरणार्थे घञ्
sp001-003477_RV_12	विषयाः शब्दादयः ते एव स्नेहाः
sp001-003478_RV_12	निर्विष्टाः भुक्ताः विषयस्नेहाः येन सः तथोक्तः
sp001-003479_RV_12	निर्वेशो भृतिभोगयोः इति विश्वः
sp001-003480_RV_12	दशा जीवनावस्था तस्याः अन्तम् वार्धकम् उपेयिवान् स दशरथः
sp001-003481_RV_12	उषसि प्रदीपार्चिरिव दीपज्वालेव
sp001-003482_RV_12	आसन्नम् निर्वाणम् मोक्षः यस्य सः तथोक्तः आसीत्
sp001-003483_RV_12	अर्चिःपक्षे तु विषयो देश आश्रयः
sp001-003484_RV_12	भाजनमिति यावत्
sp001-003485_RV_12	विषयस्यादिन्द्रियार्थे देशे जनपदेऽपि च इति विश्वः
sp001-003486_RV_12	स्नेहः तैलादिः
sp001-003487_RV_12	स्नेहस्तैलादिकरसे द्रवे स्यात्सौहृदेऽपि च इति विश्वः
sp001-003488_RV_12	दशा वर्तिका
sp001-003489_RV_12	दशा वर्ताववस्थायाम् इति विश्वः
sp001-003490_RV_12	निर्वाणम् विनाशः
sp001-003491_RV_12	निर्वाणम् निर्वृतौ मोक्षे विनाशे गजमज्जने इति यादवः
sp001-003492_RV_12	तमिति
sp001-003493_RV_12	जरा कैकेयीशङ्कयेव पलितस्य केशादिशौक्ल्यस्य छद्मना मिषेण
sp001-003494_RV_12	पलितम् जरसा शौक्ल्यम् केशादौ इत्यमरः
sp001-003495_RV_12	कर्णमूलम् कर्णोपकण्ठम् आगत्य रामे श्रीः राज्यलक्ष्मीः
sp001-003496_RV_12	न्यस्यताम् निधीयताम् इति तम् आह
sp001-003497_RV_12	दशरथः वृद्धः अहमिति विचार्य रामस्य यौवराज्याभिषेकम् चकाङ्क्ष इत्यर्थः
sp001-003498_RV_12	सेति
sp001-003499_RV_12	सा पौरकान्तस्य रामस्य अभ्युदयश्रुतिः अभिषेकवार्ता
sp001-003500_RV_12	कुल्या कृत्रिमा सरित्
sp001-003501_RV_12	कुल्याल्पा कृत्रिमा सरित् इत्यमरः
sp001-003502_RV_12	उद्यानपादपानिव
sp001-003503_RV_12	पौरान् प्रत्येकम् ह्लादयाञ्चक्रे
sp001-003504_RV_12	तस्येति
sp001-003505_RV_12	क्रूरनिश्चया कैकेयी तस्य रामस्य कल्पितम् सम्भृतम् अभिषेकस्य सम्भारम्
sp001-003506_RV_12	उपकरणम् शोकोष्णैः पार्थिवाश्रुभिः दूषयामास
sp001-003507_RV_12	स्वदुःखमूलेन राजशोकेन प्रतिबबन्ध इत्यर्थः
sp001-003508_RV_12	सेति
sp001-003509_RV_12	चण्डी अतिकोपना
sp001-003510_RV_12	चण्डस्त्वत्यन्तकोपनः इत्यमरः
sp001-003511_RV_12	सा किल भर्त्रा आश्वासिता अनुनीता सती तेन भर्त्रा संश्रुतौ प्रतिज्ञातौ वरौ
sp001-003512_RV_12	इन्द्रेण मेघेण सिक्ता अभिवृष्टा
sp001-003513_RV_12	इन्द्रः फणिज्यके सान्द्रे धनकामनयोर्मदौ इति विश्वः
sp001-003514_RV_12	भूः बिले वल्मीकादौ मग्नौ उरगाविव
sp001-003515_RV_12	उद्ववाम उज्जगार
sp001-003516_RV_12	तयोरिति
sp001-003517_RV_12	सा तयोः वरयोः मध्य एकेन वरेण रामम् चतुर्दश समाः संवत्सरान्
sp001-003518_RV_12	अत्यन्तसंयोगे द्वितीया
sp001-003519_RV_12	प्राव्राजयत् प्रावासयत्
sp001-003520_RV_12	द्वितीयेन वरेण सुतस्य भरतस्य वैधव्यैकफलाम् स्ववैधव्यमात्रफलाम्
sp001-003521_RV_12	न तु उपभोगफलामिति भावः
sp001-003522_RV_12	श्रियम् ऐच्छत् इयेष
sp001-003523_RV_12	पित्रेति
sp001-003524_RV_12	रामः
sp001-003525_RV_12	प्राक्पित्रा दत्ताम् महीम् रुदन् प्रत्यपद्यत अङ्गीचकार
sp001-003526_RV_12	स्वत्यागदुःखादिति भावः
sp001-003527_RV_12	पश्चात् वनाय गच्छेत्येवंरूपाम् तदाज्ञाम् पित्राज्ञाम् मुदितः अग्रहीत्
sp001-003528_RV_12	पित्राज्ञाकरणलाभादिति भावः
sp001-003529_RV_12	दधत इति
sp001-003530_RV_12	मङ्गलक्षौमे दधतः वल्कले वसानस्य आच्छादयतश्च तस्य रामस्य समम्
sp001-003531_RV_12	एकविधम् मुखरागम् मुखवर्णम् जनाः विस्मिताः ददृशुः
sp001-003532_RV_12	सुखदुःखयोः अविकृत इति भावः
sp001-003533_RV_12	स इति
sp001-003534_RV_12	सः रामः गुरुम् पितरम् सत्यात् वरदानरूपात् अलोपयन् अभ्रंशयन्
sp001-003535_RV_12	सीतालक्ष्मणयोः सखेति विग्रहः
sp001-003536_RV_12	ताभ्याम् सहितः सन् दण्डकारण्यम् विवेश
sp001-003537_RV_12	सताम् मनश्च प्रत्येकम् विवेश
sp001-003538_RV_12	पितृभक्त्या सर्वे सन्तः सन्तुष्टाः इति भावः
sp001-003539_RV_12	राजेति
sp001-003540_RV_12	तद्वियोगार्तः पुत्रवियोगदुःखितः राजापि स्वकर्मणा मुनिपुत्रवधरूपेण जातः स्वकर्मजः तम् शापम्
sp001-003541_RV_12	पुत्रशोकजम् मरणात्मकम् स्मृत्वा शरीरत्यागमात्रेण देहत्यागे नैव शुद्धिलाभम् प्रायश्चित्तम् अमन्यत
sp001-003542_RV_12	मृत इत्यर्थः
sp001-003543_RV_12	विप्रोषितेति
sp001-003544_RV_12	विप्रोषिताः गताः कुमाराः यस्मिस्तत् तथोक्तम्
sp001-003545_RV_12	अस्तमितः मृतः ईश्वरः राजा यस्य तत् तथोक्तम्
sp001-003546_RV_12	तद्राज्यम् रन्ध्रान्वेषणदक्षाणाम् द्विषाम् आमिषताम् भोग्यवस्तुताम् ययौ
sp001-003547_RV_12	आमिषम् भोग्यवस्तुनि इति केशवः
sp001-003548_RV_12	अथेति
sp001-003549_RV_12	अथ अनाथाः प्रकृतयः अमात्याः
sp001-003550_RV_12	प्रकृतिः सहजे योनावमात्ये परमात्मनि इति विश्वः
sp001-003551_RV_12	मातृबन्धुषु निवासिनम् भरतम् स्तम्भिताश्रुभिः
sp001-003552_RV_12	पितृमरणगुप्त्यर्थम् इति भावः
sp001-003553_RV_12	मौलैः आप्तैः सचिवैः आनाययामासुः आगमयाञ्चक्रुः
sp001-003554_RV_12	श्रुत्वेति
sp001-003555_RV_12	कैकेयीतनयः भरतः पितुः तथाविधम् स्वमातृमूलम् मृत्युम् मरणम् श्रुत्वा
sp001-003556_RV_12	स्वस्याः मातुः केवलम् मातुरेव पराङ्मुखो न
sp001-003557_RV_12	किन्तु श्रियः अपि पराङ्मुखः आसीत्
sp001-003558_RV_12	ससैन्य इति
sp001-003559_RV_12	ससैन्यो भरतः रामम् अन्वगाच्च
sp001-003560_RV_12	किम् कुर्वन्
sp001-003561_RV_12	आश्रमालयैः वनवासिभिः दर्शितान् एते रामनिवासा इति कथितान् ससौमित्रेः
sp001-003562_RV_12	लक्ष्मणसहितस्य तस्य रामस्य वसतिद्रुमान् निवासवृक्षान् पश्यन् उदश्रुः उद्गतबाष्पः रुदन्
sp001-003563_RV_12	चित्रकूटेति
sp001-003564_RV_12	चित्रकूटवनस्थम् तम् रामम् च गुरोः पितुः कथितस्वर्गतिः
sp001-003565_RV_12	कथितपितृमरणः सन् इत्यर्थः
sp001-003566_RV_12	अनुच्छिष्टा अननुभूतशिष्टा सम्पत् गुणोत्कर्षः यस्याः सा
sp001-003567_RV_12	सम्पत् भूतौ गुणोत्कर्षे इति केशवः
sp001-003568_RV_12	तया लक्ष्म्या करणेन निमन्त्रयाञ्चक्रे आहूतवान्
sp001-003569_RV_12	स इति
sp001-003570_RV_12	स हि भरतः प्रथमजे अग्रजे तस्मिन्रामे अकृतश्रीपरिग्रहे सति
sp001-003571_RV_12	स्वयम् भुवः स्वीकरणात् आत्मानम् परिवेत्तारम् मेने
sp001-003572_RV_12	परिवेत्तानुजोऽनूढे ज्येष्ठे दारपरिग्रहात् इत्यमरः
sp001-003573_RV_12	भूपरिग्रहोऽपि दारपरिग्रहसम इति भावः
sp001-003574_RV_12	तमिति
sp001-003575_RV_12	स्वर्गिणः पितुर्निदेशात् अपाक्रष्टुम् निवर्तयितुम् अशक्यम् तम् रामम् पश्चात्
sp001-003576_RV_12	राज्याधिदेवते स्वामिन्यौ कर्तुम् पादुके ययाचे
sp001-003577_RV_12	स इति
sp001-003578_RV_12	स भरतः भ्रात्रा रामेण तथेत्युक्त्वा विसृष्टः सन् पुरीम् अयोध्याम् नाविशदेव
sp001-003579_RV_12	किन्तु नन्दिग्रामगतः सन् तस्य रामस्य राज्यम् न्यासमिव निक्षेपमिव अभुनक् अपालयत्
sp001-003580_RV_12	न तु उपभुक्तवानित्यर्थः
sp001-003581_RV_12	अन्यथा भुजोऽनवने इत्यात्मनेपदप्रसङ्गात्
sp001-003582_RV_12	भुजेर्लङ्
sp001-003583_RV_12	दृढभक्तिरिति
sp001-003584_RV_12	ज्येष्ठे दृढभक्तिः राज्यतृष्णापराङ्मुखो भरतः इति पूर्वोक्तानुष्ठानेन
sp001-003585_RV_12	मातुः पापस्य प्रायश्चित्तम् तदपनोदकम् कर्म अकरोदिव
sp001-003586_RV_12	इत्युत्प्रेक्षा
sp001-003587_RV_12	दृढभक्तिरित्यत्र दृढशब्दस्य स्त्रियाः पुंवत् इत्यादिना पुंवद्भावो दुर्घटः
sp001-003588_RV_12	अप्रियादिषु इति निषेधात्
sp001-003589_RV_12	भक्तिशब्दस्य प्रियादिषु पाठात्
sp001-003590_RV_12	अतः दृढम् भक्तिरस्येति नपुंसकपूर्वपदो बहुव्रीहिरिति गणव्याख्याने
sp001-003591_RV_12	दृढभक्तिरित्येवमादिषु पूर्वपदस्य नपुंसकस्य विवक्षितत्वात् सिद्धमिति समाधेयम्
sp001-003592_RV_12	वृत्तिकारश्च दीर्घनिवृत्तिमात्रपरः दृढभक्तिशब्दः लिङ्गविशेषस्य अनुपकारत्वात् स्त्रीत्वम् अविवक्षितमेव
sp001-003593_RV_12	तस्मात् अस्त्रीलिङ्गत्वात् दृढभक्तिशब्दस्य अयम् प्रयोगः इत्यभिप्रायः
sp001-003594_RV_12	न्यासकारोऽपि एवम्
sp001-003595_RV_12	भोजराजस्तु कर्मसाधनस्यैव भक्तिशब्दस्य प्रियादिपाठात्
sp001-003596_RV_12	भवानीभक्तिरित्यादौ कर्मसाधनत्वात् पुंवद्भावप्रतिषेधः
sp001-003597_RV_12	दृढभक्तिः इत्यादौ भावसाधनत्वात् पुंवद्भावसिद्धिः पूर्वपदस्येत्याह
sp001-003598_RV_12	राम इति
sp001-003599_RV_12	सानुजः शान्तः रामः अपि वैदेह्या सह वने वन्येन वनभवेन कन्दमूलादिना वर्तयन्
sp001-003600_RV_12	वृत्तिम् कुर्वन् जीवन् वृद्धेक्ष्वाकूणाम् व्रतम् वनवासात्मकम् युवा यौवनस्थ एव चचार
sp001-003601_RV_12	प्रभावेति
sp001-003602_RV_12	स रामः कदाचित् प्रभावेण स्वमहिम्ना स्तम्भिता स्थिरीकृता
sp001-003603_RV_12	छाया यस्य तम् वनस्पतिम् आश्रितः सन्
sp001-003604_RV_12	किञ्चित् ईषत् श्रमादिव सीतायाः अङ्के शिश्ये सुष्वाप
sp001-003605_RV_12	ऐन्द्रिरिति
sp001-003606_RV_12	ऐन्द्रिः इन्द्रस्य पुत्रः द्विजः पक्षी काकः तस्याः सीतायाः स्तनौ
sp001-003607_RV_12	प्रियस्य रामस्य उपभोगचिह्नेषु
sp001-003608_RV_12	तत्कृतनखक्षतेष्वित्यर्थः
sp001-003609_RV_12	पुरोभागिनः दोषैकदर्शिनः कर्म पौरोभाग्यम्
sp001-003610_RV_12	दोषैकदृक्पुरोभागी इत्यमरः
sp001-003611_RV_12	दुःश्लिष्टदोषघातम् आचरन् कुर्वन्निव नखैः विददार विलिलेख
sp001-003612_RV_12	किलेति ऐतिह्ये
sp001-003613_RV_12	तस्मिन्निति
sp001-003614_RV_12	रामया सीतया अवबोधितः रामः तस्मिन्काके इषीकास्त्रम् काशास्त्रम्
sp001-003615_RV_12	इषीका काशमुच्यते इति हलायुधः
sp001-003616_RV_12	आस्थत् अस्यति स्म
sp001-003617_RV_12	असु क्षेपणे इति धातोर्लुङ्
sp001-003618_RV_12	अस्यतिवक्तिख्यातिभ्योऽङ् इत्यङ्प्रत्ययः
sp001-003619_RV_12	अस्यतेस्थुक्स इति थुगागमः
sp001-003620_RV_12	स काकः एकनेत्रस्य व्ययेन दानेन तस्मात् अस्त्रात् आत्मानम् मुमुचे मुक्तवान्
sp001-003621_RV_12	मुचेः कर्तरि लिट्
sp001-003622_RV_12	धेनुम् मुमोच इतिवत् प्रयोगः
sp001-003623_RV_12	राम इति
sp001-003624_RV_12	रामस्तु आसन्नदेशत्वाद्धेतोः पुनः भरतागमनम् आशङ्क्य उत्सुकसारङ्गाम्
sp001-003625_RV_12	उत्कण्ठितहरिणाम् चित्रकूटस्थलीम् जहौ तत्याज
sp001-003626_RV_12	आसन्नश्चासौ देशश्चेति विग्रहः
sp001-003627_RV_12	प्रययाविति
sp001-003628_RV_12	स रामः
sp001-003629_RV_12	अतिथिषु साधूनि आतिथेयानि
sp001-003630_RV_12	पथ्यतिथिवसतिस्वपतेर्ढञ् इति ढञ्प्रत्ययः
sp001-003631_RV_12	तेषु ऋषिकुलेषु ऋष्याश्रमेषु
sp001-003632_RV_12	कुलम् कुल्ये गणे देहे गेहे जनपदेऽन्वये इति हैमः
sp001-003633_RV_12	वर्षासु भवानि वार्षिकाणि
sp001-003634_RV_12	वर्षाभ्यष्ठक् इति ठक्प्रत्ययः
sp001-003635_RV_12	तेषु वृक्षेषु नक्षत्रेषु राशिषु वा भास्कर इव वसन् दक्षिणाम् दिशम् प्रययौ
sp001-003636_RV_12	बभाविति
sp001-003637_RV_12	तम् रामम् अनुगच्छन्ती विदेहाधिपतेः सुता सीता कैकेय्या प्रतिषिद्धा निवारिता अपि
sp001-003638_RV_12	गुणोन्मुखी गुणोत्सुका लक्ष्मीः राजलक्ष्मीरिव बभौ
sp001-003639_RV_12	अनसूयेति
sp001-003640_RV_12	सा सीता अनसूयया अत्रिभार्यया अतिसृष्टेन दत्तेन पुण्यगन्धेन अङ्गरागेण काननम् वनम्
sp001-003641_RV_12	पुष्पेभ्यः उच्चलिताः निर्गताः षट्पदाः यस्मिंस्तत् तथाभूतम् चकार
sp001-003642_RV_12	सन्ध्येति
sp001-003643_RV_12	सन्ध्याभ्रकपिशः विराधो नाम राक्षसः
sp001-003644_RV_12	ग्रहो राहुः इन्दोरिव
sp001-003645_RV_12	तस्य रामस्य मार्गम् अध्वानम् आवृत्य अवरुध्य अतिष्ठत्
sp001-003646_RV_12	स इति
sp001-003647_RV_12	लोकस्य शोषणः शोषकः सः राक्षसः तयोः रामलक्ष्यणयोः मध्ये मैथिलीम्
sp001-003648_RV_12	नभोनभस्ययोः श्रावणभाद्रपदयोः अन्तरे मध्ये वृष्टिम् अवग्रहः वर्षप्रतिबन्ध इव
sp001-003649_RV_12	जहार
sp001-003650_RV_12	वृष्टिर्वर्षम् तद्विघाते अवग्राहावग्रहौ समौ इत्यमरः
sp001-003651_RV_12	तमिति
sp001-003652_RV_12	ककुत्स्थस्य गोत्रापत्ये पुमांसौ काकुत्स्थौ
sp001-003653_RV_12	रामलक्ष्मणौ तम् विराधम् विनिष्पिष्य हत्वा
sp001-003654_RV_12	अशुचिना अपवित्रेण गन्धेन स्थलीम् आश्रमभुवम् पुरा दूषयति दूषयिष्यतीति हेतोः
sp001-003655_RV_12	यावत्पुरानिपातयोर्लट् इति भविष्यदर्थे लट्
sp001-003656_RV_12	वसुधायाम् निचख्नतुः भूमौ खनित्वा निक्षिप्तवन्तौ च
sp001-003657_RV_12	पञ्चवट्याम् इति
sp001-003658_RV_12	ततो रामः कुम्भजन्मनः अगस्त्यस्य शासनात्
sp001-003659_RV_12	पञ्चानाम् वटानाम् समाहारः पञ्चवटी
sp001-003660_RV_12	तद्धितार्थ इति तत्पुरुषः
sp001-003661_RV_12	सङ्ख्यापूर्वो द्विगुः इति द्विगुसञ्ज्ञायाम् द्विगोः इति ङीप्
sp001-003662_RV_12	द्विगुरेकवचनम् इत्येकवचनम्
sp001-003663_RV_12	तस्याम् पञ्चवट्याम्
sp001-003664_RV_12	विन्ध्याद्रिः प्रकृतौ वृद्धेः पूर्वावस्थायाम् इव
sp001-003665_RV_12	अनपोढस्थितिः अनतिक्रान्तमर्यादः तस्थौ
sp001-003666_RV_12	रावणावरजेति
sp001-003667_RV_12	तत्र पञ्चवट्याम् मदनातुरा रावणावरजा शूर्पणखा
sp001-003668_RV_12	पूर्वपदात्सञ्ज्ञायामगः इति णत्वम्
sp001-003669_RV_12	राघवम्
sp001-003670_RV_12	निदाघार्ता घर्मतप्ता व्याकुला व्याली भुजङ्गी मलयद्रुमम् चन्दनद्रुमम् इव
sp001-003671_RV_12	अभिपेदे प्राप
sp001-003672_RV_12	सेति
sp001-003673_RV_12	सा शूर्पणखा सीतासन्निधावेव कथितान्वया कथितस्ववंशा सती तम् रामम् वव्रे वृतवती
sp001-003674_RV_12	तथाहि
sp001-003675_RV_12	अत्यारूढः अतिप्रवृद्धः नारीणाम् मनोभवः कामः कालज्ञः अवसरज्ञः न भवतीति अकालज्ञो हि
sp001-003676_RV_12	कलत्रवानिति
sp001-003677_RV_12	वृषः पुमान्
sp001-003678_RV_12	वृषः स्याद्वासवे धर्मे सौरभेये च शुक्रले
sp001-003679_RV_12	पुराशिभेदयोः शृङ्ग्याम् मूषकश्रेष्ठयोरपि इति विश्वः
sp001-003680_RV_12	वृषम् पुरुषम् आत्मार्थम् इच्छतीति वृषस्यन्ती कामुकी
sp001-003681_RV_12	वृषस्यन्ती तु कामुकी इत्यमरः
sp001-003682_RV_12	सुप आत्मनः क्यच् इति क्यच्प्रत्ययः
sp001-003683_RV_12	अश्वक्षीरवृषलवणानाम् आत्मप्रीतौ क्यचि इति असुगागमः
sp001-003684_RV_12	ततो लटः शत्रादेशः
sp001-003685_RV_12	उगितश्च इति ङीप्
sp001-003686_RV_12	श्लोकार्थस्तु वृषस्कन्धो रामो वृषस्यन्ती ताम् राक्षसीम् हे बाले
sp001-003687_RV_12	अहम् कलत्रवान् मे कनीयांसम् कनिष्ठम् भजस्व इति शशास अज्ञापितवान्
sp001-003688_RV_12	ज्येष्ठति
sp001-003689_RV_12	पूर्वम् ज्येष्ठाभिगमनात् तेन लक्ष्मणेनापि अनभिनन्दिता नाङ्गीकृता
sp001-003690_RV_12	भूयः रामाश्रया सा राक्षसी
sp001-003691_RV_12	उभे कूले भजतीति उभयकूलभाक् नदीव अभूत्
sp001-003692_RV_12	सा हि यातायाताभ्याम् पर्यायेण कूलद्वयगामिनी नदीसदृशी अभूदित्यर्थः
sp001-003693_RV_12	संरम्भमिति
sp001-003694_RV_12	मैथिलीहासः क्षणम् सौम्याम् सौम्याकाराम् ताम् राक्षसीम्
sp001-003695_RV_12	निवातेन स्तिमिताम् निश्चलाम् उदधेः वेलाम् अम्बुविकृतिम्
sp001-003696_RV_12	अम्बुपूरम् इत्यर्थः
sp001-003697_RV_12	अब्ध्यम्बुविकृतौ वेला इत्यमरः
sp001-003698_RV_12	चन्द्रोदय इव
sp001-003699_RV_12	संरम्भम् सङ्क्षोभम् निनाय
sp001-003700_RV_12	फलमिति
sp001-003701_RV_12	श्लोकद्वयेन अन्वयः
sp001-003702_RV_12	अस्य उपहासस्य फलम् सद्यः सम्प्रत्येव प्राप्स्यसि
sp001-003703_RV_12	माम् पश्य
sp001-003704_RV_12	त्वया कर्त्र्या कृतम् उपहासरूपम् करणम् व्याघ्र्याम् विषये
sp001-003705_RV_12	मृग्याः कर्त्र्याः परिभवः इत्यवेहि
sp001-003706_RV_12	इतीति
sp001-003707_RV_12	भयात् भर्तुः अङ्के निविशतीम् आलिङ्गन्तीम् मैथिलीम् इत्युक्त्वा शूर्पणखा नाम्नः सदृशम्
sp001-003708_RV_12	शूर्पाकारनखयुक्तम् इत्यर्थः
sp001-003709_RV_12	रूपम् आकारम् प्रत्यपद्यत स्वीचकार
sp001-003710_RV_12	अदर्शयत् इत्यर्थः
sp001-003711_RV_12	लक्ष्मण इति
sp001-003712_RV_12	लक्ष्मणः प्रथमम् कोकिलावत् मञ्जुवादिनीम् पश्चात् शिवावत् घोरस्वनाम् ताम् शूर्पणखाम् श्रुत्वा
sp001-003713_RV_12	तस्याः स्वनम् श्रुत्वा इत्यर्थः
sp001-003714_RV_12	सुस्वनः शङ्खः श्रूयत इतिवत् प्रयोगः
sp001-003715_RV_12	विकृता मायाविनीति बुबुधे बुद्धवान्
sp001-003716_RV_12	कर्तरि लिट्
sp001-003717_RV_12	पर्णशालामिति
sp001-003718_RV_12	अथ सः लक्ष्मणः विकृष्टासिः कोशोद्धृतखड्गः सन् क्षिप्रम् पर्णशालाम् प्रविश्य
sp001-003719_RV_12	भीषयतीति भीषणाम्
sp001-003720_RV_12	नन्द्यादित्वात् ल्युट् कर्तरि
sp001-003721_RV_12	ताम् राक्षसीम् वैरूप्यस्य पौनरुक्त्यम् द्वैगुण्यम् लक्षणया
sp001-003722_RV_12	तेन अयोजयत् योजितवान्
sp001-003723_RV_12	स्वभावत एव विकृताम् ताम् कर्णादिच्छेदेन पुनः अतिविकृताम् अकरोत् इत्यर्थः
sp001-003724_RV_12	सेति
sp001-003725_RV_12	सा वक्त्रनखम् धारयतीति वक्त्रनखधारिणी
sp001-003726_RV_12	तया वेणुवत्कर्कशपर्वया अत एव अङ्कुशस्य आकार इव आकारो
sp001-003727_RV_12	यस्याः सा तया अङ्गुल्या तौ राघववौ अम्बरे व्योम्नि स्थिता
sp001-003728_RV_12	अम्बरम् व्योम्नि वाससि इत्यमरः
sp001-003729_RV_12	अतर्जयत् अभर्त्सयत्
sp001-003730_RV_12	तर्ज भर्त्सने इति धातोः चौरादिकात् अनुदात्तेत्त्वात् आत्मनेपदेन भाव्यम्
sp001-003731_RV_12	तथापि चक्षिङो ङित्करणात् ज्ञापकात् अनुदात्तेत्वनिमित्तस्य
sp001-003732_RV_12	आत्मनेपदस्य अनित्यत्वात् परस्मैपदम् ऊह्यम् इत्युक्तम् आख्यातचन्द्रिकायाम्
sp001-003733_RV_12	तर्जयते भर्त्सयते तर्जयतीत्यपि च दृश्यते कविषु इति
sp001-003734_RV_12	प्राप्येति
sp001-003735_RV_12	सा आशु जनस्थानम् प्राप्य खरादिभ्यः राक्षसेभ्यः तथाविधम् स्वाङ्गच्छेदात्मकम्
sp001-003736_RV_12	उपक्रम्यते इत्युपक्रमः
sp001-003737_RV_12	कर्मणि घञ्प्रत्ययः
sp001-003738_RV_12	रामस्य कर्तुः उपक्रमः रामोपक्रमम्
sp001-003739_RV_12	रामेण आदौ उपक्रान्तमित्यर्थः
sp001-003740_RV_12	उपज्ञोपक्रमम् तदाद्याचिख्यासायाम् इति क्लीबत्वम्
sp001-003741_RV_12	तन्नवम् रक्षसाम् कर्मभूतानाम् परिभवम् आचख्यौ च
sp001-003742_RV_12	मुखेति
sp001-003743_RV_12	नैरृताः राक्षसाः
sp001-003744_RV_12	नैरृतो यातुराक्षसी इत्यमरः
sp001-003745_RV_12	मुखावयवेषु कर्णादिषु लूनाम् छिन्नाम् ताम् पुरः दधुः अग्रे चक्रुरिति
sp001-003746_RV_12	यत्तदेव रामाभियायिनाम् रामम् अभिद्रवताम् तेषाम् अमङ्गलम् अभूत्
sp001-003747_RV_12	उदिति
sp001-003748_RV_12	उदायुधान् उद्यतायुधान् आपततः आगच्छतः दृप्तान् तान् खरादीन् प्रेक्ष्य
sp001-003749_RV_12	राघवः चापे विजयस्य आशंसाम् आशाम् लक्ष्मणे सीताम् च निदधे
sp001-003750_RV_12	सीतारक्षणे लक्ष्मणम् नियुज्य स्वयम् युद्धाय सन्नद्ध इति भावः
sp001-003751_RV_12	एक इति
sp001-003752_RV_12	दाशरथिः रामः एकः अद्वितीयः
sp001-003753_RV_12	यातुधानाः कामम् सहस्रशः सन्तीति शेषः
sp001-003754_RV_12	तैः यातुधानैस्तु स रामः आजौ ते यातुधानाः यावन्तः यावत्सङ्ख्याकाः एव
sp001-003755_RV_12	तावान् तावत्सङ्ख्याकश्च ददृशे
sp001-003756_RV_12	असज्जनेनेति
sp001-003757_RV_12	अथ शुभाचारः रणे साधुचारी सद्वृत्तश्च सद्वृत्तश्च सः काकुत्स्थः असज्जनेन दुर्जनेन
sp001-003758_RV_12	रक्षोजनेन च प्रयुक्तम् प्रेषितम् उच्चारितम् च दूषणम् दूषणाख्यम् राक्षसम् आत्मनः दूषणम् दोषमिव न चक्षमे न सेहे
sp001-003759_RV_12	प्रतिकर्तुम् प्रवृत्त इत्यर्थः
sp001-003760_RV_12	तमिति
sp001-003761_RV_12	सः रामः तम् दूषणम् खरत्रिशिरसौ च शरैः प्रतिजग्राह
sp001-003762_RV_12	प्रतिजहारेत्यर्थः
sp001-003763_RV_12	क्रमशः यथाक्रमम्
sp001-003764_RV_12	प्रयुक्ता अपीति शेषः
sp001-003765_RV_12	तस्य ते शराः पुनः चापात्समम् युगपत् इव उद्ययुः
sp001-003766_RV_12	अतिलघुहस्त इति भावः
sp001-003767_RV_12	तैरिति
sp001-003768_RV_12	देहम् अतीत्य भित्त्वा गच्छन्तीति देहातिगाः
sp001-003769_RV_12	तैः यथास्थिताः पूर्वविशुद्धिः येषाम् तैः
sp001-003770_RV_12	अतिवेगत्वेन देहभेदात् प्रागिव रुधिरलेपरहितैः इत्यर्थः
sp001-003771_RV_12	शितैः तीक्ष्णैः तैर्बाणैः त्रयाणाम् खरादीनाम् आयुः पीतम्
sp001-003772_RV_12	रुधिरम् तु पतत्रिभिः पीतम्
sp001-003773_RV_12	तस्मिन्निति
sp001-003774_RV_12	तस्मिन् रामशरैः उत्कृते छिन्ने महति रक्षसाम् बले उत्थितम् उत्थानक्रियाविशिष्टम्
sp001-003775_RV_12	प्राणिनाम् कबन्धेभ्यः शिरोहीनशरीरेभ्यः
sp001-003776_RV_12	कबन्धोऽस्त्री क्रियायुक्तम् अपमूर्धकलेवरम् इत्यमरः
sp001-003777_RV_12	अन्यच्च अन्यत्किञ्चन न ददृशे
sp001-003778_RV_12	कबन्धेभ्यः इत्यत्र अन्यारात् इति पञ्चमी
sp001-003779_RV_12	निःशेषम् हतम् इत्यर्थः
sp001-003780_RV_12	सेति
sp001-003781_RV_12	सा सुरद्विषाम् वरूथिनी सेना बाणवर्षिणम् रामम् योधयित्वा युद्धम् कारयित्वा गृध्राणाम् छाया गृध्रच्छायम्
sp001-003782_RV_12	छाया बाहुल्ये इति क्लीबत्वम्
sp001-003783_RV_12	तस्मिन् अप्रबोधाय अपुनर्बोधाय सुष्वाप
sp001-003784_RV_12	ममारेत्यर्थः
sp001-003785_RV_12	अत्र सुरतश्रान्तकान्तासमाधिः ध्वन्यते
sp001-003786_RV_12	राघवेति
sp001-003787_RV_12	एका शूर्पवन्नखानि यस्याः सा शूर्पणखा
sp001-003788_RV_12	पूर्वपदात्सञ्ज्ञायाम् इति णत्वम्
sp001-003789_RV_12	नखमुखात्सञ्ज्ञायाम् इति ङीप्प्रतिषेधः
sp001-003790_RV_12	सैव रावणम् प्रति राघवास्त्रैः विदीर्णानाम् हतानाम् तेषाम् रक्षसाम्
sp001-003791_RV_12	खरादीनाम् दुष्प्रवृत्तिम् वार्ताम् हरति प्रापयतीति दुष्प्रवृत्तिहरा अभवत्
sp001-003792_RV_12	हरतेरनुद्यमनेऽच् इति अच्प्रत्ययः
sp001-003793_RV_12	निग्रहादिति
sp001-003794_RV_12	स्वसुः शूर्पणखायाः निग्रहात् अङ्गच्छेदात् आप्तानाम् बन्धूनाम् खरादीनाम् वधाच्च
sp001-003795_RV_12	कारणात् धनदानुजो रावणः रामेण दशसु मूर्धसु पदम् पादम् निहितम् मेने
sp001-003796_RV_12	रक्षसेति
sp001-003797_RV_12	सः रावणः मृगरूपेण रक्षसा मारीचेन राघवौ वञ्चयित्वा प्रतार्य पक्षीन्द्रस्य जटायुषः प्रयासेन
sp001-003798_RV_12	युद्धरूपेण क्षणम् विघ्नितः
sp001-003799_RV_12	सञ्जातविघ्नः सन् सीताम् जहार इत्यर्थः
sp001-003800_RV_12	ताविति
sp001-003801_RV_12	सीतान्वेषिणौ तौ राघवौ लूनपक्षम् रावणेन छिन्नपक्षम् कण्ठवर्तिभिः प्राणैः दशरथप्रीतेः
sp001-003802_RV_12	दशरथसख्यस्य अनृणम् ऋणैर्विमुक्तम् गृध्रम् जटायुषम् अपश्यताम् दृष्टवन्तौ
sp001-003803_RV_12	दृशेः लङि रूपम्
sp001-003804_RV_12	स इति
sp001-003805_RV_12	सः जटायुः रावणहृताम् मैथिलीम् ताभ्याम् रामलक्ष्मणाभ्याम्
sp001-003806_RV_12	क्रियाग्रहणमपि कर्तव्यम् इति सम्प्रदानत्वात् चतुर्थी
sp001-003807_RV_12	वचसा वाग्वृत्त्या आचष्ट
sp001-003808_RV_12	आत्मनः सुमहत्कर्म युद्धरूपम् व्रणैः आवेद्य संस्थितो मृतः
sp001-003809_RV_12	तयोरिति
sp001-003810_RV_12	व्यापत्तिः मरणम्
sp001-003811_RV_12	नवीभूतः पितृव्यापत्तिशोकः ययोस्तौ तयोः राघवयोः तस्मिन् गृध्रे
sp001-003812_RV_12	पितरीव अग्निसंस्कारात् अग्निसंस्कारम् आरभ्य पराः उत्तराः क्रियाः ववृतिरे अवर्तन्त
sp001-003813_RV_12	तस्य पितृवत् और्ध्वदेहिकम् चक्रतुः इत्यर्थः
sp001-003814_RV_12	वधेति
sp001-003815_RV_12	वधेन रामकृतेन निर्धूतशापस्य देवभुवम् गतस्य कबन्धस्य रक्षोविशेषस्य
sp001-003816_RV_12	उपदेशतः रामस्य समानव्यसने समानापदि
sp001-003817_RV_12	सख्यार्थिनी इत्यर्थः
sp001-003818_RV_12	हरौ कपौ सुग्रीवे
sp001-003819_RV_12	शुकाहिकपिभेकेषु हरिर्ना कपिले त्रिषु इत्यमरः
sp001-003820_RV_12	सख्यम् मुमूर्च्छ ववृधे
sp001-003821_RV_12	स इति
sp001-003822_RV_12	वीरः सः रामः वालिनम् सुग्रीवाग्रजम् हत्वा चिरकाङ्क्षिते तत्पदे
sp001-003823_RV_12	वालिस्थाने धातोः स्थाने आदेशमिव
sp001-003824_RV_12	आदेशभूतम् धात्वन्तरम् इव इत्यर्थः
sp001-003825_RV_12	सुग्रीवम् सन्न्यवेशयत् स्थापितवान्
sp001-003826_RV_12	यथा अस्तेर्भूः इति अस्तिधातोः स्थाने आदेशः भूधातुः
sp001-003827_RV_12	अस्तिकार्यम् अशेषम् समभिधत्ते तद्वदिति भावः
sp001-003828_RV_12	आदेशो नाम शब्दान्तरस्य स्थाने विधीयमानम् शब्दान्तरम् अभिधीयते
sp001-003829_RV_12	इत इति
sp001-003830_RV_12	वैदेहीम् अन्वेष्टुम् मार्गितुम् भर्त्रा सुग्रीवेण चोदिताः प्रयुक्ताः कपयः हनुमत्प्रमुखाः
sp001-003831_RV_12	आर्तस्य विरहातुरस्य रामस्य मनोरथाः कामाः इव
sp001-003832_RV_12	इतस्ततः चेरुः नानादेशेषु बभ्रमुश्च
sp001-003833_RV_12	प्रवृत्ताविति
sp001-003834_RV_12	सम्पातिर्नाम जटायुषः ज्यायान् भ्राता
sp001-003835_RV_12	तस्य दर्शनात्
sp001-003836_RV_12	तन्मुखादिति भावः
sp001-003837_RV_12	तस्याः सीतायाः प्रवृत्तौ वार्तायाम्
sp001-003838_RV_12	वार्ता प्रवृत्तिर्वृत्तान्तः इत्यमरः
sp001-003839_RV_12	उपलब्धायाम् ज्ञातायाम् सत्याम्
sp001-003840_RV_12	मरुतस्य अपत्यम् पुमान् मारुतिः
sp001-003841_RV_12	हनुमान् सागरम्
sp001-003842_RV_12	ममेत्येतदव्ययम् ममतावाचि
sp001-003843_RV_12	तद्रहितो निर्ममः निःस्पृहः संसारम् अविद्याबन्धनम् इव
sp001-003844_RV_12	तीर्णः ततार
sp001-003845_RV_12	तरतेः कर्तरि क्तः
sp001-003846_RV_12	दृष्टेति
sp001-003847_RV_12	लङ्कायाम् रावणराजधान्याम् विचिन्वता मृगयमाणेन तेन मारुतिना राक्षसीभिः वृता जानकी
sp001-003848_RV_12	विषवल्लीभिः परीता परिवृता महौषधिः सञ्जीविनीलतेव दृष्टा
sp001-003849_RV_12	तस्या इति
sp001-003850_RV_12	कपिः हनुमान् भर्तुः रामस्य सम्बन्धि अभिज्ञानम् प्रत्यभिज्ञानसाधकम् अङ्गुलीयम् ऊर्मिकाम्
sp001-003851_RV_12	अङ्गुलीयकमूर्मिका इत्यमरः
sp001-003852_RV_12	जिह्वामूलाङ्गुलेश्छः इति छप्रत्ययः
sp001-003853_RV_12	तस्यै जानक्यै ददौ
sp001-003854_RV_12	किंविधम् अङ्गुलीयम्
sp001-003855_RV_12	अनुष्णैः शीतलैः तस्याः आनन्दाश्रुबिन्दुभिः प्रत्युद्गतम् इव स्थितम्
sp001-003856_RV_12	भर्त्रभिज्ञानदर्शनात् आनन्दबाष्पः जातः इत्यर्थः
sp001-003857_RV_12	निर्वाप्येति
sp001-003858_RV_12	सः कपिः प्रियस्य रामस्य सन्देशैः वाचिकैः सीताम् निर्वाप्य सुखयित्वा
sp001-003859_RV_12	अक्षस्य रावणकुमारस्य वधेन उद्धतः दृप्तः सन्
sp001-003860_RV_12	क्षणम् सोढः अरेः इन्द्रजितः कर्तुः निग्रहः बाधः
sp001-003861_RV_12	ब्रह्मास्त्रबन्धरूपः येन सः तथोक्तः सन्
sp001-003862_RV_12	लङ्काम् पुरीम् ददाह भस्मीचकार
sp001-003863_RV_12	प्रत्यभिज्ञानेति
sp001-003864_RV_12	कृती कृतकृत्यः कपिः स्वयम् आयातम् मूर्तिमत् वैदेह्याः हृदयमिव
sp001-003865_RV_12	स्थितम् तस्या एव प्रत्यभिज्ञानरत्नम् च रामाय अदर्शयत्
sp001-003866_RV_12	स इति
sp001-003867_RV_12	हृदये वक्षसि न्यस्तस्य धृतस्य मणेः अभिज्ञानरत्नस्य
sp001-003868_RV_12	स्पर्शेन निमीलितः मोदितः सः रामः अविद्यमानः पयोधरसंसर्गः स्तनस्पर्शो यस्यास्ताम्
sp001-003869_RV_12	तथाभूताम् प्रियायाः आलिङ्गनेन या निर्वृतिः आनन्दः ताम् प्राप
sp001-003870_RV_12	श्रुत्वेति
sp001-003871_RV_12	प्रियायाः उदन्तम् वार्ताम्
sp001-003872_RV_12	उदन्तः साधुवार्तयोः इति विश्वः
sp001-003873_RV_12	श्रुत्वा तस्याः सीतायाः सङ्गमे उत्सुकः रामः लङ्कायाः सम्बन्धी यो महार्णवः एव
sp001-003874_RV_12	परिक्षेपः परिवेषः तम् परिखालघु दुर्गवेष्टनवत् सुतरम् मेने
sp001-003875_RV_12	स इति
sp001-003876_RV_12	केवलम् एकम् भुवः पृष्ठे भूतले न किन्तु व्योम्नि च सम्बाधवर्तिभिः सङ्कटगामिभिः हरिसैन्यैः
sp001-003877_RV_12	कपिबलैः अनुद्रुतः अन्वितः सन् सः रामः अरिनाशाय प्रतस्थे चचाल
sp001-003878_RV_12	निविष्टमिति
sp001-003879_RV_12	उदधेः कूले निविष्टम् तम् रामम्
sp001-003880_RV_12	विशेषेण भीषयते शत्रून् इति विभीषणः रावणानुजः
sp001-003881_RV_12	राक्षसलक्ष्म्या स्नेहात् बुद्धिम् कर्तव्यताज्ञानम् आविश्य चोदितः प्रणोदितः इव
sp001-003882_RV_12	प्रपेदे प्राप्तः
sp001-003883_RV_12	तस्मा इति
sp001-003884_RV_12	राघवः तस्मै विभीषणाय
sp001-003885_RV_12	प्रत्याङ्भ्याम् श्रुवः पूर्वस्य कर्ता इति सम्प्रदानत्वात् चतुर्थी
sp001-003886_RV_12	निशाचरैश्वर्यम् राक्षसाधिपत्यम् प्रतिशुश्राव प्रतिज्ञातवान्
sp001-003887_RV_12	तथाहि
sp001-003888_RV_12	काले अवसरे समारब्धाः प्रक्रान्ताः नीतयः फलम् बध्नन्ति गृह्णन्ति खलु
sp001-003889_RV_12	जनयन्तीत्यर्थः
sp001-003890_RV_12	स इति
sp001-003891_RV_12	सः रामः लवणम् क्षारम् अम्भो यस्य असौ लवणाम्भाः तस्मिन् लवणाब्धौ प्लवगैः प्रयोज्यैः
sp001-003892_RV_12	शार्ङ्गिणः विष्णोः स्वप्नाय शयनाय रसातलात् पातालात् उन्मग्नम् उत्थितम् शेषमिव स्थितम्
sp001-003893_RV_12	सेतुम् बन्धयामास
sp001-003894_RV_12	तेनेति
sp001-003895_RV_12	रामः तेन पथा सेतुमार्गेण उत्तीर्य सागरमिति शेषः
sp001-003896_RV_12	पिङ्गलैः सुवर्णवर्णैः अत एव द्वितीयम् हेमप्राकारम् कुर्वद्भिः इव स्थितैः वानरैः लङ्काम् रोधयामास
sp001-003897_RV_12	रण इति
sp001-003898_RV_12	तत्र लङ्कायाम् प्लवगानाम् रक्षसाम् च भीमः भयङ्करः
sp001-003899_RV_12	दिग्विजृम्भितम् काकुत्स्थपौलस्त्ययोः रामरावणयोः जयघोषणम्
sp001-003900_RV_12	जयशब्दः यस्मिन् सः तथोक्तः रणः प्रववृते प्रवृत्तः
sp001-003901_RV_12	अस्त्रियाम् समरानीकरणाः कलहविग्रहौ इत्यमरः
sp001-003902_RV_12	पादपेति
sp001-003903_RV_12	किंविधः रणः
sp001-003904_RV_12	पादपैः वृक्षैः आविद्धाः भग्नाः परिघाः लोहबद्धकाष्ठानि यस्मिन् सः तथोक्तः
sp001-003905_RV_12	परिघः परिघातनः इत्यमरः
sp001-003906_RV_12	शिलाभिः निष्पिष्टाः चूर्णिताः मुद्गराः अयोघनाः यस्मिन् सः तथोक्तः
sp001-003907_RV_12	द्रुघणो मुद्गरघनौ इत्यमरः
sp001-003908_RV_12	अतिशस्त्राः शस्त्राण्यतिक्रान्ताः नखन्यासाः यस्मिन् सः तथोक्तः
sp001-003909_RV_12	शैले रुग्णाः मतङ्गजाः यस्मिन् सः तथोक्तः
sp001-003910_RV_12	अथेति
sp001-003911_RV_12	अथ अनन्तरम्
sp001-003912_RV_12	छिद्यते इति छेदः खण्डः
sp001-003913_RV_12	शिर एव छेदः इति विग्रहः
sp001-003914_RV_12	रामशिरश्छेदस्य विद्युज्जिह्वाख्य राक्षसमायानिर्मितस्य दर्शनेन उद्भ्रान्तचेतनाम् गतसञ्ज्ञाम् सीताम्
sp001-003915_RV_12	त्रिजटा नाम काचित् सीतापक्षपातिनी राक्षसी मायाकल्पितम् न तु एतत्सत्यमिति शंसन्ती ब्रुवाणा
sp001-003916_RV_12	शप्श्यनोर्नित्यम् इति नित्यम् नुमागमः
sp001-003917_RV_12	समजीवयत्
sp001-003918_RV_12	काममिति
sp001-003919_RV_12	सा सीता मे नाथः जीवतीति हेतोः शुचम् शोकम् कामम् विजहौ
sp001-003920_RV_12	किन्तु प्राक् पूर्वम् अस्य नाथस्य अन्तम् नाशम् सत्यम् यथार्थम् मत्वा
sp001-003921_RV_12	जीविता जीवितवती अस्मीति हेतोः लज्जिता लज्जावती
sp001-003922_RV_12	कर्तरि क्तः
sp001-003923_RV_12	दुःखादपि दुःसहो लज्जाभरः इति भावः
sp001-003924_RV_12	गरुडेति
sp001-003925_RV_12	गरुडः तार्क्ष्यः तस्य आपातेन आगमनेन विश्लिष्टम्
sp001-003926_RV_12	मेघनादस्य इन्द्रजितः अस्त्रेण नागपाशेन बन्धनम् यस्मिन् सः तथोक्तः
sp001-003927_RV_12	क्षणक्लेशः दाशरथ्योः रामलक्ष्मणयोः स्वप्नवृत्तः स्वप्नावस्थायाम् भूतः इव अभवत्
sp001-003928_RV_12	तत इति
sp001-003929_RV_12	ततः पौलस्त्यः रावणः शक्त्या कासूनामकेन आयुधेन
sp001-003930_RV_12	कासूसामर्थ्ययोः शक्तिः इत्यमरः
sp001-003931_RV_12	लक्ष्मणम् वक्षसि बिभेद
sp001-003932_RV_12	विदारयामास
sp001-003933_RV_12	रामस्तु अनाहतोऽपि अहतोऽपि शुचा शोकेन विदीर्णहृदयः आसीत्
sp001-003934_RV_12	स इति
sp001-003935_RV_12	सः लक्ष्मणः मारुतिना मरुत्सुतेन हनुमता समानीतया महौषध्या सञ्जीविन्या हतव्यथः सन्
sp001-003936_RV_12	पुनः शरैः लङ्कास्त्रीणाम् विलापे परिदेवने
sp001-003937_RV_12	विलापः परिदेवनम् इत्यमरः
sp001-003938_RV_12	आचार्यकम् आचार्यकर्म
sp001-003939_RV_12	योपधाद्गुरूपोत्तमाद्वुञ् इति वुञ्
sp001-003940_RV_12	चक्रे
sp001-003941_RV_12	पुनरपि राक्षसान् जघानेति व्यज्यते
sp001-003942_RV_12	स इति
sp001-003943_RV_12	सः लक्ष्मणः शरत्कालः मेघस्येव
sp001-003944_RV_12	मेघनादस्य इन्द्रजितः नादम् सिंहनादम्
sp001-003945_RV_12	अन्यत्र गर्जितम् च इन्द्रायुधप्रभम् शक्रधनुःप्रभम् धनुश्च किञ्चित् अल्पमपि न पर्यशेषयत् नावशेषितवान्
sp001-003946_RV_12	तम् अवधीदित्यर्थः
sp001-003947_RV_12	कुम्भकर्ण इति
sp001-003948_RV_12	कपीन्द्रेण सुग्रीवेण स्वसुः शूर्पणखायाः तुल्यावस्थः नासा कर्णच्छेदेन सदृशः कृतः
sp001-003949_RV_12	कुम्भकर्णः टङ्केन शिलाभेदकशस्त्रेण छिन्ना मनःशिला रक्तवर्णधातुविशेषो यस्य सः तथोक्तः
sp001-003950_RV_12	टङ्कः पाषाणदारणः इति
sp001-003951_RV_12	धातुर्मनः शिलाद्यद्रेः इति च अमरः
sp001-003952_RV_12	शृङ्गी शिखरी इव
sp001-003953_RV_12	रामम् रुरोध
sp001-003954_RV_12	अकाल इति
sp001-003955_RV_12	प्रियस्वप्नः इष्टनिद्रः अनुजः भवान् वृथा भ्रात्रा रावाणेन अकाले बोधितः इति इव
sp001-003956_RV_12	असौ कुम्भकर्णः रामेषुभिः रामबाणैः दीर्घनिद्राम् मरणम् प्रवेशितः गमितः
sp001-003957_RV_12	यथा लोकेषु इष्टवस्तुविनाशदुःखितस्य ततोऽपि भूयिष्ठम् उपपाद्यते तद्वदिति भावः
sp001-003958_RV_12	इतराणीति
sp001-003959_RV_12	इतराणि रक्षांस्यपि वानरकोटिषु
sp001-003960_RV_12	समरोत्थानि रजांसि तेषाम् रक्षसाम् शोणितनदीषु रक्तप्रवाहेष्विव पेतुः
sp001-003961_RV_12	निपत्य मृतानीत्यर्थः
sp001-003962_RV_12	निर्ययाविति
sp001-003963_RV_12	अथ पौलस्त्यः रावणः अद्य जगत् अरावणम् रावणशून्यम् अरामम्
sp001-003964_RV_12	रामशून्यम् वा भवेदिति निश्चितः निश्चितवान्
sp001-003965_RV_12	कर्तरि क्तः
sp001-003966_RV_12	विजयमरणयोः अन्यतरनिश्चयवान् पुनर्युद्धाय मन्दिरात् निर्ययौ निर्जगाम
sp001-003967_RV_12	राममिति
sp001-003968_RV_12	पादाभ्याम् अततीति पदातिः
sp001-003969_RV_12	तम् पादचारिणम् रामम्
sp001-003970_RV_12	वरूथः रथगुप्तिः
sp001-003971_RV_12	रथगुप्तिर्वरूथो ना इत्यमरः
sp001-003972_RV_12	अत्र वरूथेन रथः लक्ष्यते
sp001-003973_RV_12	वरूथिनम् रथिनम् लङ्केशम् च आलोक्य पुरन्दरः इन्द्रः
sp001-003974_RV_12	युगम् वहन्तीति युग्याः रथाश्वाः
sp001-003975_RV_12	तद्वहति रथयुगप्रासङ्गम् इति यत्प्रत्ययः
sp001-003976_RV_12	हरियुग्यम् कपिलवर्णाश्वम्
sp001-003977_RV_12	शुकाहिकपिभेकेषु हरिर्ना कपिले त्रिषु इत्यमरः
sp001-003978_RV_12	रथम् तस्मै रामाय प्रजिघाय प्रहितवान्
sp001-003979_RV_12	तमिति
sp001-003980_RV_12	राघवः व्योमगङ्गोर्मिवायुभिः आधूतध्वजपटम्
sp001-003981_RV_12	मार्गवशादिति भावः
sp001-003982_RV_12	जेतैव जैत्रः जयनशीलः तम् जैत्रम्
sp001-003983_RV_12	जेतृशब्दात् तृन्नन्तात् प्रज्ञादिभ्यश्च इति स्वार्थे अण्प्रत्ययः
sp001-003984_RV_12	तम् रथम् देवसूतभुजालम्बी मातलिहस्तावलम्बः सन् अध्यास्त अधिष्ठितवान्
sp001-003985_RV_12	आसेर्लङ्
sp001-003986_RV_12	मातलिरिति
sp001-003987_RV_12	मातलिः इन्द्रसारथिः माहेन्द्रम्
sp001-003988_RV_12	तनुच्छाद्यते अनेनेति तनुच्छदो वर्म
sp001-003989_RV_12	पुंसि सञ्ज्ञायाम् घः प्रायेण इति घः
sp001-003990_RV_12	तम् तस्य रामस्य आमुमोच आसञ्जयामास
sp001-003991_RV_12	यत्र तनुच्छदे सुरद्विषाम् अस्त्राणि उत्पलदलानाम् यत् क्लैब्यम् नपुंसकत्वम् निरर्थकत्वम् तदापुः
sp001-003992_RV_12	अन्योन्येति
sp001-003993_RV_12	चिरात् अन्योन्यदर्शनेन प्राप्तविक्रमावसरम् रामरावणयोः युद्धम् आयोधनम् चरितार्थम् सफलम् अभवदिव
sp001-003994_RV_12	प्राक् पराक्रमावसरदौर्बल्यात् विफलस्य अद्य तल्लाभात् साफल्यम् उत्प्रेक्ष्यते
sp001-003995_RV_12	भुजेति
sp001-003996_RV_12	यथाभूतः पूर्वम् यथापूर्वः
sp001-003997_RV_12	सुप्सुपेति समासः
sp001-003998_RV_12	यथापूर्वो न भवतीत्ययथापूर्वः
sp001-003999_RV_12	निहतबन्धुत्वात् रक्षःपरिचारशून्य इत्यर्थः
sp001-004000_RV_12	अत एव एकोऽपि सन् धनदानुजः रावणः
sp001-004001_RV_12	भुजाश्च मूर्धानश्च उरवः पादाश्च भुजमूर्धोरु
sp001-004002_RV_12	प्राण्यङ्गत्वात् द्वन्द्वैकवद्भावः
sp001-004003_RV_12	तस्य बाहुल्यात् बहुत्वाद्धेतोः
sp001-004004_RV_12	तद्बहुत्वे यादवः दशास्यः विंशतिभुजः चतुष्पान् मातृमन्दिरे इति
sp001-004005_RV_12	मातृवंशे मातृसम्बन्धिनि वर्गे स्थित इव ददृशे दृष्टो हि
sp001-004006_RV_12	वंशो वेणौ कुले वर्गे इति विश्वः
sp001-004007_RV_12	अत्र रावणमातुः रक्षोजातित्वात् तद्वर्गः रक्षोवर्ग इति लभ्यते
sp001-004008_RV_12	अतश्च एकोऽपि अनेकरक्षःपरिवृत इव अलक्ष्यत इत्यर्थः
sp001-004009_RV_12	जेतारमिति
sp001-004010_RV_12	लोकपालानाम् इन्द्रादीनाम् जेतारम्
sp001-004011_RV_12	कर्तृकर्मणोः कृति इति कर्मणि षष्ठी
sp001-004012_RV_12	स्वमुखैः स्वशिरोभिः अर्चितेश्वरम् तुलितकैलासम् उत्क्षिप्तरुद्राद्रिम् तम् एवम् शौर्यवीर्यसत्त्वसम्पन्नम् महावीर्यम्
sp001-004013_RV_12	अरातिम् शत्रुम् रामः गुणग्राहित्वात् जेतव्योत्कर्षस्य जेतुः स्वोत्कर्षहेतुत्वाच्च बह्वमन्यत
sp001-004014_RV_12	साधुमत् विक्रमस्य अयम् पर्याप्तः विषय इति बहुमानम् अकरोदित्यर्थः
sp001-004015_RV_12	बह्विति क्रियाविशेषणम्
sp001-004016_RV_12	तस्येति
sp001-004017_RV_12	अधिकक्रोधः पौलस्त्यः स्फुरति स्पन्दमाने अत एव सीतासङ्गमशंसिनि
sp001-004018_RV_12	तस्य रामस्य सव्यः इतरो यस्मात् सव्येतरे दक्षिणे
sp001-004019_RV_12	न बहुव्रीहौ इति इतरशब्दस्य सर्वनामसञ्ज्ञाप्रतिषेधः
sp001-004020_RV_12	भुजे शरम् निचखान निखातवान्
sp001-004021_RV_12	रावणस्येति
sp001-004022_RV_12	रामेण अस्तः क्षिप्तः आशुगः बाणः
sp001-004023_RV_12	विश्रवसः अपत्यम् पुमान् रावणः
sp001-004024_RV_12	विश्रवःशब्दात् अपत्येऽर्थे अण्प्रत्यये सति विश्रवसो विश्रवणरवणौ इति रवणादेशः
sp001-004025_RV_12	तस्य रावणस्यापि हृदयम् वक्षः भित्त्वा विदार्य
sp001-004026_RV_12	उरगेभ्यः पातालवासिभ्यः प्रियम् आख्यातुम् इव
sp001-004027_RV_12	भुवम् विवेश
sp001-004028_RV_12	वचसेति
sp001-004029_RV_12	वाक्यम् वचसा एव अस्त्रम् अस्त्रेण निघ्नतोः प्रतिकुर्वतोः तयोः रामरावणयोः
sp001-004030_RV_12	वादिनोः कथकयोः इव
sp001-004031_RV_12	अन्योन्यविषये जयसंरम्भः ववृधे
sp001-004032_RV_12	विक्रमेति
sp001-004033_RV_12	जयश्रीः विक्रमस्य व्यतिहारेण पर्यायक्रमेण तयोः द्वयोः अपि
sp001-004034_RV_12	अन्तरा मध्ये
sp001-004035_RV_12	अव्ययमेतत्
sp001-004036_RV_12	वेदिः वेद्याकारा भित्तिः मत्तवारणयोः इव
sp001-004037_RV_12	सामान्या साधारणा अभूत्
sp001-004038_RV_12	न तु अन्यतरनियतेत्यर्थः
sp001-004039_RV_12	अत्र मत्तवारणयोः इत्यत्र द्वयोः इत्यत्र च अन्तरान्तरेण युक्ते इति द्वितीया न भवति
sp001-004040_RV_12	अन्तराशब्दस्य उक्तरीत्या अन्यत्र अन्वयात्
sp001-004041_RV_12	मध्ये कामपि भित्तिम् कृत्वा गजौ योधयन्तीति प्रसिद्धिः
sp001-004042_RV_12	कृतेति
sp001-004043_RV_12	स्वयम् अस्त्रप्रयोगः कृतम् प्रतिकृतम् परकृतप्रतीकारः ताभ्याम् प्रीतैः
sp001-004044_RV_12	सुरासुरैः यथासङ्ख्यम् तयोः रामरावणयोः मुक्ताम् पुष्पवृष्टिम्
sp001-004045_RV_12	द्वयीमिति शेषः
sp001-004046_RV_12	परस्परम् शरव्राताः न सेहिरे
sp001-004047_RV_12	अहमेवालम् किम् त्वया इति च अन्तराले एव इतरेतरबाणवृष्टिः इतरेतरपुष्पवृष्टिम् अवारयत् इत्यर्थः
sp001-004048_RV_12	अय इति
sp001-004049_RV_12	अथ रक्षः रावणः अयसः शङ्कुभिः कीलैः चिताम् कीर्णाम् शतघ्नीम् लोहकण्टककीलितयष्टिविशेषाम्
sp001-004050_RV_12	शतघ्नी तु चतुस्ताला लोहकण्टकसञ्चिता
sp001-004051_RV_12	यष्टिः इति केशवः
sp001-004052_RV_12	हृताम् विजयलब्धाम्
sp001-004053_RV_12	वैवस्वतस्य अन्तकस्य कूटशाल्मलिम् इव
sp001-004054_RV_12	शत्रवे राघवाय अक्षिपत् क्षिप्तवान्
sp001-004055_RV_12	कूटशाल्मलिरिव कूटशाल्मलिरिति व्युत्पत्त्या वैवस्वतगदायाः गौणी सञ्ज्ञा
sp001-004056_RV_12	कूटशाल्मलिर्नाम एकमूलप्रकृतिः कण्टकी वृक्षविशेषः
sp001-004057_RV_12	रोचनः कूटशाल्मलिः इत्यमरः
sp001-004058_RV_12	तत्सादृश्यम् च गदायाः अयःसङ्ङ्कुचितत्वात् अनुसन्धेयम्
sp001-004059_RV_12	राघव इति
sp001-004060_RV_12	राघवः रथम् अप्राप्ताम् ताम् शतघ्नीम् सुरद्विषाम् रक्षसाम् आशाम् विजयतृष्णाम् च
sp001-004061_RV_12	आशा तृष्णादिशोः प्रोक्ता इति विश्वः
sp001-004062_RV_12	अर्धचन्द्र इव मुखम् येषाम् तैः बाणैः कदलीवत् सुखम् यथा तथा चिच्छेद
sp001-004063_RV_12	अथवा कदल्यामिव सुखम् अक्लेशः यस्मिन् कर्मणि तदिति विग्रहः
sp001-004064_RV_12	अमोघमिति
sp001-004065_RV_12	एकः अद्वितीयः धनुर्धरः रामः प्रियायाः शोक एव शल्यम् तस्य निष्कर्षणम् उद्धारकम्
sp001-004066_RV_12	यत् औषधम् तदमोघम् ब्राह्मम् ब्रह्मदेवताकम् अस्त्रम् अभिमन्त्रितम् बाणम् अस्मै रावणाय च
sp001-004067_RV_12	तद्वधार्थम् इत्यर्थः
sp001-004068_RV_12	धनुषि सन्दधे
sp001-004069_RV_12	तदिति
sp001-004070_RV_12	व्योम्नि शतधा भिन्नम् प्रसृतम् दीप्तिमन्ति मुखानि यस्य तत् ब्रह्मास्त्रम्
sp001-004071_RV_12	करालम् भीषणम् तुङ्गम् वा फणमण्डलम् यस्य तत् तथोक्तम्
sp001-004072_RV_12	करालो दन्तुरे तुङ्गे करालो भीषणेऽपि च इति विश्वः
sp001-004073_RV_12	महोरगस्य शेषस्य वपुरिव
sp001-004074_RV_12	ददृशे दृष्टम्
sp001-004075_RV_12	तेनेति
sp001-004076_RV_12	सः रामः मन्त्रप्रयुक्तेन तेन अस्त्रेण अज्ञातव्रणवेदनाम् अतिशैघ्र्यात्
sp001-004077_RV_12	अननुभूतव्रणदुःखाम् रावणशिरःपङ्क्तिम् निमेषार्धात् अपातयत् पातयामास
sp001-004078_RV_12	बालार्केति
sp001-004079_RV_12	पतिष्यतः आसन्नपातस्य रक्षःकायस्य रावणकलेवरस्य छिद्यन्त इति छेदाः खण्डाः
sp001-004080_RV_12	कण्ठानाम् ये छेदाः तेषाम् परम्परा पङ्क्तिः
sp001-004081_RV_12	वीचिभिः भिन्ना नानाकृता अप्सु बालार्कस्य प्रतिमा प्रतिबिम्बम् इव रराज
sp001-004082_RV_12	अर्कस्य बालविशेषणम् आरुण्यसिद्ध्यर्थम् इति भावः
sp001-004083_RV_12	मरुतामिति
sp001-004084_RV_12	पतितानि तस्य रावणस्य शिरांसि पश्यतामपि पुनःसन्धानशङ्किनाम्
sp001-004085_RV_12	पूर्वम् तथादर्शनादिति भावः
sp001-004086_RV_12	मरुताम् अमराणाम्
sp001-004087_RV_12	मरुतौ पवनामरौ इत्यमरः
sp001-004088_RV_12	मनः नातिविशश्वास अतिविश्वासम् न प्राप
sp001-004089_RV_12	अथेति
sp001-004090_RV_12	अथ मदेन गजगण्डसञ्चारसङ्क्रान्तेन गुरुपक्षैः भारायमाणपक्षैः अलिवृन्दैः लोकपालद्विपानाम्
sp001-004091_RV_12	ऐरावतादीनाम् गगनवर्तिनाम् गण्डभित्तीः विहाय अनुगतम् अनुद्रुतम् सुरभिः सुगन्धिः
sp001-004092_RV_12	सुरभिश्चम्पके स्वर्णे जातीफलवसन्तयोः
sp001-004093_RV_12	गन्धोपले सौरभेय्याम् सल्लकीमातृभेदयोः
sp001-004094_RV_12	सुगन्धौ च मनोज्ञे च वाच्यवत्सुरभिः स्मृतम् इति विश्वः
sp001-004095_RV_12	सुरविमुक्तम् पुष्पवर्षम् उपनतः आसन्नः मणिबन्धः राज्याभिषेकसमये भावी यस्य तस्मिन् पौलस्त्यशत्रोः रामस्य मूर्ध्नि पपात
sp001-004096_RV_12	इदमेव राज्याभिषेकसूचकम् इति भावः
sp001-004097_RV_12	यन्तेति
sp001-004098_RV_12	हरेः इन्द्रस्य यन्ता मातलिः सपदि संहृतकार्मुकज्यम् अनुष्ठितम् देवकार्यम्
sp001-004099_RV_12	रावणवधरूपम् येन तम् राघवम् आपृच्छ्य साधु यामीती आमन्त्र्य
sp001-004100_RV_12	नामाङ्कैः नामाक्षरचिह्नैः रावणशरैः अङ्किता चिह्निता
sp001-004101_RV_12	केतुयष्टिः ध्वजदण्डः यस्य तम्
sp001-004102_RV_12	हरीणाम् वाजिनाम् सहस्रेण युज्यत इति हरिसहस्रयुक्
sp001-004103_RV_12	तम्
sp001-004104_RV_12	यमानिलेन्द्रचन्द्रार्कविष्णुसिंहांशुवाजिषु शुकाहिकपिभेकेषु हरिः इति उभयत्रापि अमरः
sp001-004105_RV_12	रथम् ऊर्ध्वम् निनाय नीतवान्
sp001-004106_RV_12	रघुपतिरिति
sp001-004107_RV_12	रघुपतिरपि जातवेदसि अग्नौ विशुद्धाम् जातशुद्धिम् प्रियाम् सीताम् प्रगृह्य स्वीकृत्य
sp001-004108_RV_12	प्रियसुहृदि विभीषणे वैरिणो रावणस्य श्रियम् राज्यलक्ष्मीम् सङ्गमय्य सङ्गताम् कृत्वा
sp001-004109_RV_12	गमेर्ण्यन्तात् ल्यप्प्रत्ययः
sp001-004110_RV_12	मिताम् ह्रस्वः इति ह्रस्वः
sp001-004111_RV_12	ल्यपि लघुपूर्वात् इति णेः अयादेशः
sp001-004112_RV_12	रविसुतसहितेन सुग्रीवयुक्तेन ससौमित्रिणा सलक्ष्मणेन तेन विभीषणेन अनुयातः
sp001-004113_RV_12	अनुगतः सन् विमानम् रत्नमिव विमानरत्नम् इति उपमितसमासः
sp001-004114_RV_12	भुजविजितम् यत् विमानरत्नम् पुष्पकम् तदारूढः सन्
sp001-004115_RV_12	पुरीम् अयोध्याम् प्रतस्थे
sp001-004116_RV_12	समवप्रविभ्यः स्थः इति आत्मनेपदम्
sp001-004117_RV_12	अत्र प्रस्थानक्रियायाः अकर्मकत्वेऽपि तदङ्गभूतोद्देशक्रियापेक्षया सकर्मकत्वम्
sp001-004118_RV_12	अस्ति च धातूनाम् क्रियान्तरोपसर्जनकस्वार्थाभिधायकत्वम्
sp001-004119_RV_12	यथा कुसूलान् पचति इति आदानक्रियागर्भः पाकः विधीयत इति
sp001-004120_RV_12	इति महामहोपाध्याय कोलाचलमल्लिनाथसूरिविचितया सञ्जीविनीसमाख्यया व्याख्यया समेतः
sp001-004121_RV_12	महाकविश्रीकालिदासकृतौ रघुवंशे महाकाव्ये
sp001-004122_RV_12	रावणवधो नाम द्वादशः सर्गः
sp001-004123_KS_01	तत्र भवान् कालिदासः कुमारसम्भवम् काव्यम् चिकीर्षुः
sp001-004124_KS_01	आशीर्नमस्क्रिया वस्तुनिर्देशो वापि तन्मुखम् इति शास्त्रात् काव्यादौ वक्ष्यमाणार्थानुगुणम् वस्तु निर्दिशति
sp001-004125_KS_01	अस्तीति
sp001-004126_KS_01	उत्तरस्याम् दिशि
sp001-004127_KS_01	अनेन अस्य देवभूमित्वम् सूच्यते
sp001-004128_KS_01	देवतात्मा देवता आत्मा अधिष्ठाता यस्य सः
sp001-004129_KS_01	एतेनास्य वक्ष्यमाण मेनकापरिणयपार्वतीजननादिचेतनव्यवहारयोग्यत्वसिद्धिः
sp001-004130_KS_01	हिमस्य आलयः स्थानमिति हिमालयः नाम हिमालय इति प्रसिद्धः
sp001-004131_KS_01	अधिको राजा अधिराजः
sp001-004132_KS_01	राजाहःसखिभ्यष्टच्
sp001-004133_KS_01	न गच्छन्तीति नगाः अचलाः तेषाम् अधिराजः नगाधिराजः अस्ति
sp001-004134_KS_01	कथम्भूतः
sp001-004135_KS_01	पुर्वापरौ प्राच्यपश्चिमौ तोयनिधी समुद्रौ विगाह्य प्रविश्य
sp001-004136_KS_01	अत एव पृथिव्याः भूमेः मानम् हस्तादिना परिच्छेदः
sp001-004137_KS_01	भावे ल्युट्
sp001-004138_KS_01	तस्य दण्डः
sp001-004139_KS_01	यद्वा मीयते अनेनेति मानम्
sp001-004140_KS_01	करणे ल्युट्
sp001-004141_KS_01	स चासौ दण्डश्च मानदण्डः
sp001-004142_KS_01	स इव स्थितः
sp001-004143_KS_01	आयामपरिच्छेदकः दण्डः इव स्थितः इत्यर्थः
sp001-004144_KS_01	पूर्वापरसागरावगाहित्वम् चास्य हिमालयस्य अस्त्येव
sp001-004145_KS_01	उक्तम् च ब्रह्माण्डपुराणे
sp001-004146_KS_01	कैलासो हिमवांश्चैव दक्षिणे वर्षपर्वतौ
sp001-004147_KS_01	पूर्वपश्चिमगावेतौ अर्णवान्तरुपस्थितौ इति
sp001-004148_KS_01	अत्र हिमाचलस्य उभयाब्धिव्याप्तिसाम्यात् मानदण्डत्वेन उत्प्रेक्षाऽलङ्कारः
sp001-004149_KS_01	प्रकृते अप्रकृतगुणक्रियादिसम्बन्धात् अप्रकृतत्वेन प्रकृतस्य सम्भावनम् उत्प्रेक्षा इत्यलङ्कारसर्वस्वकारः
sp001-004150_KS_01	अस्मिन्सर्गे प्रायेण वृत्तम् उपजातिः
sp001-004151_KS_01	क्वचित् इन्द्रवज्रा उपेन्द्रवज्रे च
sp001-004152_KS_01	तल्लक्षणम् तु स्यादिन्द्रवज्रा यदि तौ जगौ गः
sp001-004153_KS_01	उपेन्द्रवज्राजतजास्ततो गौ
sp001-004154_KS_01	अनन्तरोदीरितलक्ष्मभाजौ पादौ यदीयावुपजातयस्ताः इति
sp001-004155_KS_01	इतः परम् षोडशभिः श्लोकैः हिमाद्रिम् वर्णयति
sp001-004156_KS_01	तत्र नगाधिराजत्वम् निर्वोढुम् आह
sp001-004157_KS_01	यमिति
sp001-004158_KS_01	सर्वे च ते शैलाश्च सर्वशैलाः
sp001-004159_KS_01	पूर्वकालैकसर्वजरत्पुराणनवकेवलाः समानाधिकरणेन इति समासः
sp001-004160_KS_01	यम् हिमालयम् वत्सम् परिकल्प्य विधाय दोहदक्षे दोहनसमर्थे मेरौ दोग्धरि स्थिते सति
sp001-004161_KS_01	यस्य च भावेन भावलक्षणम् इति सप्तमी
sp001-004162_KS_01	पृथूपदिष्टाम् पृथुना वैन्येन उपदिष्टाम् ईदृक्तया प्रदर्शिताम् धरित्रीम्
sp001-004163_KS_01	गोरूपधराम् इति शेषः
sp001-004164_KS_01	गौर्भूत्वा तु वसुन्धरा इति विष्णुपुराणात्
sp001-004165_KS_01	अकथितम् च इति कर्मत्वम्
sp001-004166_KS_01	भास्वन्ति च भास्वत्त्यश्च भास्वन्ति द्युतिमन्ति
sp001-004167_KS_01	ओषधिविशेषणम् चैतत्
sp001-004168_KS_01	नपुंसकमनपुंसकेन इत्यादिना नपुंसकैकशेषः
sp001-004169_KS_01	रत्नानि मणीन् जातिश्रेष्ठवस्तूनि च
sp001-004170_KS_01	रत्नम् श्रेष्ठे मणावपि इति विश्वः
sp001-004171_KS_01	जातौ जातौ यदुत्कृष्टम् तद्रत्नम् इति कथ्यते इति यादवः
sp001-004172_KS_01	महौषधीश्च सञ्जीवनीप्रभृतीश्च क्षीरत्वेन परिणता इति शेषः
sp001-004173_KS_01	ताः क्षीरपरिणामिनीः इति विष्णुपुराणात्
sp001-004174_KS_01	दुदुहुः
sp001-004175_KS_01	दुहियाच् इत्यादिना द्विकर्मकत्वम्
sp001-004176_KS_01	अत्र प्रयोजकत्वेऽपि शैलानाम् पञ्चभिः हलैः कर्षति ग्रामम् ग्रामणीः इतिवत् तत्समर्थाचरणात् कर्तृत्वेन व्यपदेशः
sp001-004177_KS_01	दुहेः स्वरितेत्त्वेऽपि अकर्त्रभिप्रायविवक्षायाम् परस्मैपदम्
sp001-004178_KS_01	अत्रार्थे प्रमाणम् गौर्भूमिरचलाः सर्वे कर्तारोऽत्र पयांसि च
sp001-004179_KS_01	ओषध्यश्चैव भास्वन्ति रत्नानि विविधानि च
sp001-004180_KS_01	वत्सश्च हिमवामासीत् दोग्धा मेरुर्महागिरिः
sp001-004181_KS_01	इति
sp001-004182_KS_01	एतेन वत्सस्य मातुः प्रेमास्पदत्वात् अस्य सारग्राहित्वम् गम्यते
sp001-004183_KS_01	तथा च अस्य नगस्य रत्नविशेषभोक्तृत्वात् नगाधिराजत्वम् युक्तम् इति भावः
sp001-004184_KS_01	अत्र हिमवद्वर्णनस्य प्रकृतत्वात् तद्गतौषधिरत्नानाम् द्वयानाम् अपि प्रकृतत्त्वात्
sp001-004185_KS_01	तेषाम् दोहनक्रियारूपसमानधर्मसम्बन्धात् औपम्यस्य गम्यत्वात्
sp001-004186_KS_01	केवलप्राकरणिकविषयः तुल्ययोगिता नाम अलङ्कारः
sp001-004187_KS_01	तदुक्तम् प्रस्तुतानाम् तथान्येषाम् केवलम् तुल्यधर्मतः
sp001-004188_KS_01	औपम्यम् गम्यते यत्र सा मता तुल्ययोगिता इति
sp001-004189_KS_01	न चात्र रूपकपरिणामाद्यलङ्कारशङ्का कार्या तेषाम् आरोपहेतुत्वात्
sp001-004190_KS_01	हिमहेमाचलादिषु वत्सत्वदोग्धृत्वादीनाम् आगमसिद्धत्वेन अनारोप्यमाणत्वात् इति
sp001-004191_KS_01	ननु हिमदोषदूषितस्य तस्य अत्यन्तम् अनभिगम्यत्वात्
sp001-004192_KS_01	श्वित्रिण इव सर्वमपि सौभाग्यम् विफलम् इत्याशङ्क्य आह
sp001-004193_KS_01	अनन्तेति
sp001-004194_KS_01	प्रभवति अस्मादिति प्रभवः कारणम्
sp001-004195_KS_01	अनन्तरत्नप्रभवस्य अनन्तानाम् अपरिमितानाम् रत्नानाम् श्रेष्ठवस्तूनाम् प्रभवस्य यस्य हिमाद्रेः हिमम्
sp001-004196_KS_01	कर्तृ
sp001-004197_KS_01	सुभगस्य भावः सौभाग्यम्
sp001-004198_KS_01	हृद्भगसिन्ध्वन्ते पूर्वपदस्य च इत्युभयपदवृध्दिः
sp001-004199_KS_01	तद्विलुम्पतीति सौभाग्यविलोपि सौन्दर्यविघातकम् न जातम् नाभूत्
sp001-004200_KS_01	तथाहि
sp001-004201_KS_01	एकः दोषः गुणसन्निपाते इन्दोः किरणेषु अङ्क इव निमज्जति
sp001-004202_KS_01	अन्तर्लीयत इत्यर्थः
sp001-004203_KS_01	नहि स्वल्पो दोषः अमितगुणाभिभावक एव किन्तु कश्चित् इन्दुकलङ्कादिवत् गुणैः अभिभूयते
sp001-004204_KS_01	अन्यथा सर्वरम्यवस्तुहानिप्रसङ्गादिति भावः
sp001-004205_KS_01	अत्र उपमानुप्राणितः अर्थान्तरन्यासालङ्कारः
sp001-004206_KS_01	तल्लक्षणम् तु ज्ञेयः सोऽर्थान्तरन्यासो वस्तु प्रस्तुत्य किञ्चन
sp001-004207_KS_01	तत्साधनसमर्थस्य न्यासो योऽन्यस्य वस्तुनः
sp001-004208_KS_01	इति दण्डी
sp001-004209_KS_01	यश्चेति
sp001-004210_KS_01	च किञ्चेति चकारार्थः
sp001-004211_KS_01	यः हिमाद्रिः अप्सरोविभ्रममण्डनानाम् अप्सरसाम् विभ्रममण्डनानि विलासालङ्करणानि
sp001-004212_KS_01	अथवा विभ्रमो विपरीतन्यासः
sp001-004213_KS_01	विभ्रमस्त्वरयाकाले भूषास्थानविपर्यये इति दशरूपकात्
sp001-004214_KS_01	तेन मण्डनानि तेषाम् सम्पादयित्रीम्
sp001-004215_KS_01	एतध्दातुरागदर्शिन्यः अप्सरसः सन्ध्याभ्रमेण प्रसाधनाय त्वरन्त इति भावः
sp001-004216_KS_01	तथात्वे भ्रान्तिमदलङ्कारो व्यज्यते
sp001-004217_KS_01	कर्तृकर्मणोः कृति इति कर्मणि षष्ठी
sp001-004218_KS_01	बलाहकच्छेदविभक्तरागाम्
sp001-004219_KS_01	वारीणाम् वाहकाः बलाहकाः
sp001-004220_KS_01	पृषोदरादित्वात्साधुः
sp001-004221_KS_01	तेषाम् छेदेषु खण्डेषु विभक्तः सङ्क्रमितः रागः यया ताम्
sp001-004222_KS_01	एतेन अद्रेः अभ्रङ्कषत्वम् गम्यते
sp001-004223_KS_01	इदम् विशेषणद्वयम् सन्ध्यायामपि योज्यम्
sp001-004224_KS_01	धातवः सिन्दूरगैरिकादयः अस्य सन्तीति धातुमान्
sp001-004225_KS_01	नित्ययोगे मतुप्
sp001-004226_KS_01	तस्य भावो धातुमत्ता
sp001-004227_KS_01	ताम् धातुमत्ताम्
sp001-004228_KS_01	धातुयोगित्वम् इति सम्बन्धोऽपि वाच्यार्थः
sp001-004229_KS_01	समासकृत्तध्दितेषु सम्बन्धाभिधानम् भावप्रत्ययेन इति वचनात्
sp001-004230_KS_01	लक्षणया नित्यानुषङ्गिक धातुम् इत्यर्थः
sp001-004231_KS_01	अकालसन्ध्यामिव अनियतकालप्राप्तसन्ध्यामिव शिखरैः बिभर्ति धत्ते
sp001-004232_KS_01	अत्र सन्ध्याशब्दस्य जातिवाचित्वात् जात्युत्प्रेक्षा
sp001-004233_KS_01	आमेखलमिति
sp001-004234_KS_01	सिद्धाः अणिमादिसिद्धाः देवयोनिविशेषाश्च
sp001-004235_KS_01	पिशाचो गुह्यकः सिध्दो भूतोऽमी देवयोनयः
sp001-004236_KS_01	इत्यमरः
sp001-004237_KS_01	आमेखलाभ्यः आमेखलम् नितम्बपर्यन्तम्
sp001-004238_KS_01	मेखला खण्डबन्धे स्यात् काञ्चीशैलनितम्बयोः इति विश्वः
sp001-004239_KS_01	आङ्मर्यादाभिविध्योः इत्यव्ययीभावः
sp001-004240_KS_01	सञ्चरताम् घनानाम् मेघानाम् अधः सानुगताम् अधः सानूनि मेघमण्डलात् अधस्तटानि गताम् प्रात्पाम्
sp001-004241_KS_01	द्वितीया श्रितातीतपतितगतात्यस्तप्राप्तापन्नैः इति समासः
sp001-004242_KS_01	छायाम् अनातपम्
sp001-004243_KS_01	छाया सूर्यप्रिया कान्तिः प्रतिबिम्बमनातपः
sp001-004244_KS_01	इत्यमरः
sp001-004245_KS_01	निषेव्यवृष्टिभिः उद्वेजिताः क्लेशिताः सन्तः
sp001-004246_KS_01	उद्वेगस्तिमिते क्लेशे भये मन्थरगामिनि इति शर्ब्दाणवः
sp001-004247_KS_01	यस्य हिमाद्रेः आतपवन्ति सातपानि श्रृङ्गाणि आश्रयन्ते
sp001-004248_KS_01	आश्रित्य स्थिताः इत्यर्थः
sp001-004249_KS_01	अतिमेघमण्डलम् अस्यौन्नत्यम् इति भावः
sp001-004250_KS_01	पदमिति
sp001-004251_KS_01	यस्मिन् अद्रौ किराताः तुषारस्रुतिधौतरत्नम् तुषारस्त्रुतिभिः हिमनिस्यन्दैः
sp001-004252_KS_01	धौतम् क्षालितम् रक्तम् शोणितम् यस्य तत् तथोक्तम्
sp001-004253_KS_01	अतो दुर्ग्रहमिति भावः
sp001-004254_KS_01	हताः द्विपाः गजाः यैः तेषाम् हतद्विपानाम् केसरिणाम् सिंहानाम् पदम् पादप्रक्षेपस्थानम्
sp001-004255_KS_01	अदृष्ट्वापि नखरन्ध्रमुक्तै नखरन्ध्रैः नखद्रोणिभिः मुक्तैः मुक्ताफलैः मार्गम् विदन्ति जानान्ति
sp001-004256_KS_01	अत्र व्याधाः सिङ्घघातिनः गजेन्द्राश्च मुक्ताकराः इति भावः
sp001-004257_KS_01	करीन्द्रजीमूतवराहशङ्खमत्स्याहिशुक्त्युद्भववेणुजानि
sp001-004258_KS_01	मुक्ताफलानि प्रथितानि लोके तेषाम् तु शुक्त्युद्भवमेव भूरि
sp001-004259_KS_01	न्यस्ताक्षरा इति
sp001-004260_KS_01	यत्र हिमाद्रौ धातुरसेन सिन्दूरद्रवेण श्रृङ्गारादौ विषे वीर्ये गुणे रागे द्रवे रसः इत्यमरः
sp001-004261_KS_01	न्यस्ताक्षराः लिखितवर्णाः अत एव कुञ्जरबिन्दुशोणाः
sp001-004262_KS_01	कुञ्जरस्य ये बिन्दवः काये वयोविशेषभाविनः पद्मकाख्याः
sp001-004263_KS_01	पद्मकम् बिन्दुजालकम् इत्यमरः
sp001-004264_KS_01	ते इव शोणाः रक्तवर्णाः
sp001-004265_KS_01	लिखितभागेष्विति शेषः
sp001-004266_KS_01	भूर्जत्वचः भूर्जपत्रवल्कलानि
sp001-004267_KS_01	भूर्जपत्रो भुजो भूर्जो मृदुत्वक्चार्मिका अपि इति यादवः
sp001-004268_KS_01	विद्याधरसुन्दरीणाम्
sp001-004269_KS_01	अनङ्ग लेख क्रियया
sp001-004270_KS_01	लिख्यन्ते येषु ते लेखाः पत्रिकाः
sp001-004271_KS_01	अनङ्गस्य लेखाः तेषाम् क्रियया
sp001-004272_KS_01	कामव्यञ्जकलेखकरणेनेत्यर्थः
sp001-004273_KS_01	उपयोगम् उपकारम् व्रजन्ति
sp001-004274_KS_01	दिव्याङ्गनाविहारयोग्योऽयम् शैल इति भावः
sp001-004275_KS_01	य इति
sp001-004276_KS_01	यः हिमाद्रिः दरी मुखोत्थेन दरी गुहा सैव मुखम् तस्मात् उत्थेन उत्पन्नेन
sp001-004277_KS_01	आतश्चोपसर्गे इति कप्रत्ययः
sp001-004278_KS_01	समीरणेन वायुना कीचकरन्ध्रभागान् कीचकाः वेणुविशेषाः
sp001-004279_KS_01	वेणवः कीचकास्ते स्युः ये स्वनन्त्यनिलोद्धताः इत्यमरः
sp001-004280_KS_01	तेषाम् रन्ध्रभागान् छिद्रप्रदेशान् पूरयन् धमयन्
sp001-004281_KS_01	वांशिकोऽपि वंशारन्ध्राणि मुखमारुतेन पूरयतीति प्रसिध्दिः
sp001-004282_KS_01	उद्गास्यताम् देवयोनित्वात् उच्चैः गान्धारग्रामेण गानम् करिष्यताम्
sp001-004283_KS_01	उक्तम् च नारदेन षड्जमध्यमनामानौ ग्रामौ गायन्ति मानवाः
sp001-004284_KS_01	न तु गान्धारनामानम् स लभ्यो देवयोनिभिः
sp001-004285_KS_01	इति किन्न्नराणाम् देवगायकानाम् तानप्रदायित्वम्
sp001-004286_KS_01	तानो नाम स्वरान्तरप्रवर्तको रागस्थितिप्रवृत्त्यादिहेतुः अंशापरनामा वंशवाद्यसाध्यः
sp001-004287_KS_01	प्रधानभूतः स्वरविशेषः तानस्त्वंशस्वरो मतः इत्यभिनवगुप्तः
sp001-004288_KS_01	गाता यम् यम् स्वरम् गच्छेत् तम् तम् वंशेन तानयेत् इति भरतः
sp001-004289_KS_01	तत्प्रदानशीलत्वम् तानप्रदायित्वम् वांशिकत्वम् उपगन्तुम् इच्छन्ति इव इत्युप्रेक्षा
sp001-004290_KS_01	सा च दरीमुखोत्थेनेति एकदेशविवर्तिरूपकोज्जीविता
sp001-004291_KS_01	मुखसाध्यत्वात् तानप्रदायित्वस्य
sp001-004292_KS_01	यत्र अवयवरूपणात् अवयविरूपणम् गम्यते तत् एकदेशविवर्ति रूपकम्
sp001-004293_KS_01	गम्यते चात्र अवयविनः पुंसो रूपणम् यच्छब्दनिर्दिष्टे हिमाद्रौ इत्यलम् बहुना
sp001-004294_KS_01	कपोलेति
sp001-004295_KS_01	यत्र हिमाद्रौ करिभिः गजैः
sp001-004296_KS_01	कपोलकण्डूः गण्डस्थलकण्डूः विनेतुम् अपनेतुम्
sp001-004297_KS_01	विघट्टितानाम् घर्षितानाम् सरलद्रुमाणाम् सम्बन्धीनि स्रुतानि करिकपोलघर्षणात् क्षरितानि क्षीराणि येषाम् तेषाम्
sp001-004298_KS_01	भावः तत्ता तया सुतक्षीरतया
sp001-004299_KS_01	हेतुना प्रसूतः उत्पन्नः गन्धः सानूनि सुरभीकरोति
sp001-004300_KS_01	एतेनास्य गजाकरत्वम् गम्यते तथा च गजायुर्वेदे
sp001-004301_KS_01	हिमवद्विन्ध्यमलया गजानाम् प्रभवा नगाः इति
sp001-004302_KS_01	वनेचराणाम् इति
sp001-004303_KS_01	यत्र हिमाद्रौ रजन्याम् दरीगृहोत्सङ्गनिषक्तभासः दर्यः
sp001-004304_KS_01	कन्दरा एव दर्यः कन्दराः एव गृहाः तेषाम् उत्सङ्गेषु
sp001-004305_KS_01	अभ्यन्तरेषु निषक्ताः सङ्क्रान्ताः भासः यासाम् ताः ओषधयः तृणज्योतींषि
sp001-004306_KS_01	अग्नावोषधीषु च तेजः निधाय रविः अस्तम् याति इत्यागमः
sp001-004307_KS_01	वनितानाम् सखायः वनितासखाः
sp001-004308_KS_01	राजाहःसखिभ्यष्टच्
sp001-004309_KS_01	वनिता सखानाम्
sp001-004310_KS_01	रममाणानाम् इत्यर्थः
sp001-004311_KS_01	वने चरन्तीति वनेचराः किराताः
sp001-004312_KS_01	चरेष्टः इति टप्रत्ययः
sp001-004313_KS_01	तत्पुरुषे कृति बहुलम् इत्यलुक्
sp001-004314_KS_01	तेषाम् वनेचराणाम्
sp001-004315_KS_01	अतैलपूराः
sp001-004316_KS_01	अनपेक्षिततैलसेकाः इत्यर्थः
sp001-004317_KS_01	सुरतप्रदीपाः सुरते सुरतकर्मणि प्रदीपाः भवन्ति
sp001-004318_KS_01	अत्र ओषधीषु आरोप्यमाणस्य प्रदीपत्वस्य प्रकृत सुरतोपयोगित्वात् परिणामालङ्कारः
sp001-004319_KS_01	तदुक्तम् आरोप्यमाणस्य प्रकृतोपयोगित्वे परिणामः इति
sp001-004320_KS_01	तथा प्रदीपकारण तैलपूरणनिषेधात् अकारणकार्योत्पत्तिलक्षणा विभावना चेति उभयोः संसृष्टिः
sp001-004321_KS_01	उव्देजयतीति
sp001-004322_KS_01	यत्र हिमाद्रौ
sp001-004323_KS_01	शिलीभूतम् घनीभूतम् हिमम् यत्र तस्मिन् शिलीभूतहिमे
sp001-004324_KS_01	अत एव अङ्गुलि पार्ष्णिभागान्
sp001-004325_KS_01	अङ्गुलीनाम् पार्ष्णीनाम् च भागान् प्रदेशान् उद्वेजयति अतिशयित्यात् क्लेशयत्यपि मार्गे
sp001-004326_KS_01	श्रोणयश्च पयोधराश्च श्रोणिपयोधरम्
sp001-004327_KS_01	दुर्वहेण दुर्धरेण श्रोणिपयोधरेण आर्ताः पीडिताः
sp001-004328_KS_01	दुर्वहस्रोणिपयोधरार्थाः
sp001-004329_KS_01	आङ्पूर्वात् ऋच्छतेः क्तः
sp001-004330_KS_01	उपसर्गादृति धातौ इति वृध्दिः
sp001-004331_KS_01	अश्वानाम् मुखानीव मुखानि यासाम् ताः अश्वमुख्यः किन्नरस्त्रियः
sp001-004332_KS_01	उष्ट्रमुखवत्समासः
sp001-004333_KS_01	स्यात्किन्नरः किम्पुरुषस्तुरङ्गवदनो मयुः
sp001-004334_KS_01	इत्यमरः
sp001-004335_KS_01	मन्दाम् मन्थराम् गतिम् न भिन्दन्ति
sp001-004336_KS_01	न त्यजन्तीत्यर्थः
sp001-004337_KS_01	पादपीडाकरेऽपि अतिभारभङ्गुरशरीरतया न शीघ्रम् गन्तुम् शक्यत इति भावः
sp001-004338_KS_01	दिवाकरादिति
sp001-004339_KS_01	यः हिमाद्रिः दिवा दिवसे भीतम् भयाविष्टम् इव
sp001-004340_KS_01	उलूकमिवेति च ध्वनिः
sp001-004341_KS_01	गुहासु लीनम् अन्धकारम् ध्वान्तम्
sp001-004342_KS_01	दिवा दिनम् करोतीति दिवाकरः तस्मात् दिवाकरात्
sp001-004343_KS_01	दिवाविभानिशाप्रभाभास्कर इत्यादिना टप्रत्ययः
sp001-004344_KS_01	भीत्रार्थानाम् भयहेतुः इत्यपादानत्वात् पञ्चमी
sp001-004345_KS_01	रक्षति त्रायते
sp001-004346_KS_01	ननु क्षुद्रसंरक्षणम् अनर्हम् इत्याशङ्क्य आह क्षुद्रे इति
sp001-004347_KS_01	उच्चैः शिरसाम् उन्नतानाम् शरणम् प्रपन्ने शरणागते क्षुद्रे नीचे अपि
sp001-004348_KS_01	सति सज्जने इव नूनम् ममत्वम् ममायम् इत्यभिमानः
sp001-004349_KS_01	अस्तीति शेषः
sp001-004350_KS_01	ममशब्दात् त्वप्रत्ययः
sp001-004351_KS_01	अर्थान्तरन्यासोऽलङ्कारः
sp001-004352_KS_01	लाङ्गूलेति
sp001-004353_KS_01	चमर्यः मृगीविशेषाः इतस्ततः लाङ्गूलविक्षेपविसर्पिशोभैः लाङ्गूलानि बालधयः
sp001-004354_KS_01	पुच्छोऽस्त्री लोमलाङ्गूले बालहस्तश्च बालधिः इत्यमरः
sp001-004355_KS_01	तेषाम् विक्षेपैः विधूननैः विसर्पिण्यः विसृमराः शोभाः कान्तयो येषाम् तैः
sp001-004356_KS_01	चन्द्रमरीचि गौरैः चन्द्रमरीचिभिरिव गौरैः शुभ्रैः
sp001-004357_KS_01	गौरः करीरे सिद्धार्थे शुक्ले पीतेऽरुणेऽपि च इति यादवः
sp001-004358_KS_01	उपमानानि सामान्यवचनैः इति समासः
sp001-004359_KS_01	वालव्यजनैः चामरैः यस्य हिमाद्रेः गिरिराजशब्दम् गिरिराज इति सञ्ज्ञाम्
sp001-004360_KS_01	अर्थयुक्तम् अभिधेयवन्तम् कुर्वन्ति
sp001-004361_KS_01	राजानो हि छत्रचामरादिचिह्निताः इति भावः
sp001-004362_KS_01	यत्रेति
sp001-004363_KS_01	यत्र हिमाद्रौ
sp001-004364_KS_01	अंशुकाक्षेप विलज्जितानाम् अंशुकाक्षेपेण वस्त्रापहरणेन विलज्जितानाम्
sp001-004365_KS_01	किम्पुरुषाङ्गनानाम् किन्नरस्त्रीणाम् यदृच्छया दैवगत्या दरीगृहद्वार विलम्बिम्बिम्बाः
sp001-004366_KS_01	दरीगृहद्वारेषु विलम्बिम्बिम्बाः लम्बमानमण्डलाः जलदाः तिरस्करिण्यः जवनिकाः भवन्ति
sp001-004367_KS_01	प्रतिसीरा जवनिका स्यात्तिरस्करिणी च सा इति अमरः
sp001-004368_KS_01	तिरसोऽन्यतरस्याम् इति सत्वम्
sp001-004369_KS_01	अत्र जलदेषु आरोप्यमाणस्य तिरस्करिणीत्वस्य प्रकृतोपयोगित्वात् परिणामालङ्कारः
sp001-004370_KS_01	भागीरथीति
sp001-004371_KS_01	भागीरथीनिर्झरसीकराणाम् गङ्गाप्रवाहपाथः कणानाम्
sp001-004372_KS_01	कर्मणि षष्ठी
sp001-004373_KS_01	वोढा प्रापकः
sp001-004374_KS_01	वहेस्तृच्
sp001-004375_KS_01	मुहुः पुनः पुनः सद्यो वा
sp001-004376_KS_01	पौनः पुन्ये भृशार्थे च सद्यो वा स्यान्मुहुः पदम् इति वैजयन्ती
sp001-004377_KS_01	कम्पित देवदारुः कम्पिताः देवदारवः येन सः तथोक्तः
sp001-004378_KS_01	भिन्न शिखण्डि बर्हः
sp001-004379_KS_01	भिन्नानि विश्लेषितानि शिखण्डिनाम् बर्हाणि गतिलाघवार्थम् किरातकटिबद्धानि येन सः तथोक्तः
sp001-004380_KS_01	क्रमात् विशेषणत्रयेण शैत्यसौरभ्यमान्द्यानि उक्तानि
sp001-004381_KS_01	यस्य हिमाद्रेः वायुः यद्वायुः
sp001-004382_KS_01	अन्विष्टमृगैः मार्गितमृगैः
sp001-004383_KS_01	श्रान्तैरिति भावः
sp001-004384_KS_01	अन्विष्टम् मार्गितम् मृगितम् इत्यमरः
sp001-004385_KS_01	किरातैः आसेव्यते
sp001-004386_KS_01	सप्तर्षीति
sp001-004387_KS_01	सप्तर्षि हस्तावचितावशेषाणि
sp001-004388_KS_01	सप्त च ते ऋषयश्च सप्तर्षयः
sp001-004389_KS_01	दिक्सङ्ख्ये सञ्ज्ञायाम् इति समासः
sp001-004390_KS_01	तेषाम् हस्तैः अवचितेभ्यः लूनेभ्यः अवशेषाणि अवशिष्टानि
sp001-004391_KS_01	शेषोप्रधानेसन्तापे त्रिष्वन्यत्रोपयुज्यते इति केशवः
sp001-004392_KS_01	कर्मणि अण्प्रत्ययः
sp001-004393_KS_01	अनेन पद्मानाम् साफल्यम् सूचितम्
sp001-004394_KS_01	यस्य हिमाद्रेः अग्रसरोरुहाणि
sp001-004395_KS_01	रोहन्तीति रुहाणि
sp001-004396_KS_01	इगुपधज्ञाप्रीकिरः कः इति कप्रत्ययः
sp001-004397_KS_01	अग्रे उपरि यानि सरांसि तेषु रुहाणि पद्मानि
sp001-004398_KS_01	अधः परिवर्तमानः भ्रमन् विवस्वान् सूर्यः ऊर्ध्वमुखैः मयूखैः प्रबोधयति विकासयति
sp001-004399_KS_01	न कदाचित् अधोमुखैः
sp001-004400_KS_01	अतिमार्तण्डमण्डलत्वात् अग्रभूमेरिति भावः
sp001-004401_KS_01	सप्तर्षिमण्डलम् ध्रुवादप्यूर्ध्वमिति ज्यौतिषिकाः
sp001-004402_KS_01	अतस्तेषाम् अग्रसरोरुहभागित्वम् युक्तम्
sp001-004403_KS_01	यज्ञाङ्गेति
sp001-004404_KS_01	यस्य हिमाद्रेः यज्ञाङ्गयोनित्त्वम् यज्ञाङ्गानाम् यज्ञसाधनानाम् सोमलतादीनाम् योनिः प्रभवः तस्य भावः तत्त्वम्
sp001-004405_KS_01	यज्ञाङ्गार्थम् मया सृष्टो हिमवानचलेश्वरः इति विष्णुपुराणात्
sp001-004406_KS_01	धरित्रीधरणक्षमम् भूभारधरणयोग्यम् सारम् बलम् च
sp001-004407_KS_01	सारो बले स्थिरांशे च इत्यमरः
sp001-004408_KS_01	अवेक्ष्य ज्ञात्वा प्रजापतिः स्वयम् एव कल्पित यज्ञभागम्
sp001-004409_KS_01	कल्पितो यज्ञभागो यस्मिंस्तत्तथोक्तम्
sp001-004410_KS_01	सोमस्य राज्ञः कुरङ्गः इन्दोः श्रृङ्गी समुद्रस्य शिशुमारो हिमवतो हस्ती इति श्रुतेरिति भावः
sp001-004411_KS_01	शैलाधिपत्यम् शैलानाम् आधिपत्यम् अधिपतित्वम्
sp001-004412_KS_01	पत्यन्तपुरोहितादिभ्यो यक् इति यक्प्रत्ययः
sp001-004413_KS_01	अन्वतिष्ठत्
sp001-004414_KS_01	ददाति स्मेत्यर्थः
sp001-004415_KS_01	उक्तम् च ब्रह्माण्डपुराणे शैलानाम् हिमवन्तम् च नदीनाम् चैव सागरम्
sp001-004416_KS_01	गन्धर्वाणामधिपतिम् चक्रे चित्ररथम् विधिः इति
sp001-004417_KS_01	सम्प्रति कथाम् प्रस्तौति
sp001-004418_KS_01	स इति
sp001-004419_KS_01	मेरोः सखा मेरुसखः
sp001-004420_KS_01	बन्धुसम्पन्न इति भावः
sp001-004421_KS_01	स्थितिज्ञः मर्यादाभिज्ञः
sp001-004422_KS_01	अनेन श्रुतसम्पत्तिः सूच्यते
sp001-004423_KS_01	सः हिमवान् पितॄणाम् मानसीम् मनःसङ्कल्पजन्याम् मुनीनाम् अपि माननीयाम्
sp001-004424_KS_01	योगिब्रह्मवादाभ्याम् पूज्यामित्यर्थः
sp001-004425_KS_01	उक्तम् च विष्णुपुराणे तेभ्यः शुभास्पदम् जज्ञे मेनका हरिणी तथा
sp001-004426_KS_01	ते उभे ब्रह्मवादिन्यौ योगिन्यौ चाप्युभे द्विज
sp001-004427_KS_01	इति
sp001-004428_KS_01	आत्मानुरूपाम् कुलशीलसौन्दर्यादिभिः सदृशीम् मेनाम् मेनकादेवीति नामवतीम् कन्याम्
sp001-004429_KS_01	कुलस्य स्थितये प्रतिष्ठायै विधिना यथाशास्त्रेण उपयेमे परिणीतवान्
sp001-004430_KS_01	उपाद्यमः स्वकरणे इत्यात्मनेपदम्
sp001-004431_KS_01	तेषाम् तु मानसी कन्या मेना नाम महागिरेः
sp001-004432_KS_01	पत्नी हिमवतो यस्याः पुत्रो मैनाक उच्यते इति ब्रह्माण्डपुराणात्
sp001-004433_KS_01	कालक्रमेणेति
sp001-004434_KS_01	अथ कालक्रमेण
sp001-004435_KS_01	गच्छता कालेनेत्यर्थः
sp001-004436_KS_01	तयोः मेनकाहिमवतोः स्वरूपयोग्ये सौन्दर्यानुगुणे
sp001-004437_KS_01	रूप्यते निश्चीयते अनेनेति रूपम् ज्ञानम् तद्योग्ये
sp001-004438_KS_01	शास्त्रानुसारिणीत्यर्थः
sp001-004439_KS_01	सुरतप्रसङ्गे सुरतकर्मणि प्रवृत्ते सति मनोरमम् यौवनम् उद्वहन्त्याः
sp001-004440_KS_01	भूधरराजपत्न्याः मेनकायाः गर्भः अभवत्
sp001-004441_KS_01	असूतेति
sp001-004442_KS_01	सा मेना नागवधूपभोग्यम्
sp001-004443_KS_01	नगकन्यापरिणेतारमित्यर्थः
sp001-004444_KS_01	अम्भोनिधि बद्धसख्यम् अम्भोनिधिना बद्धसख्यम् समुद्रकृतमैत्रीकम्
sp001-004445_KS_01	सख्यमूलम् सूचयति पक्षच्छिदि पक्षच्छेत्तरि
sp001-004446_KS_01	सत्सूद्विष इत्यादिना क्विप्प्रत्ययः
sp001-004447_KS_01	वृत्रशत्रौ क्रृद्धे कुपिते सत्यपि कुलिशक्षतानाम् वज्रप्रहाराणाम्
sp001-004448_KS_01	सम्बन्धसामान्ये षष्ठी
sp001-004449_KS_01	अवेदनाज्ञम् जानातीति ज्ञः
sp001-004450_KS_01	इगुपधज्ञा इति कप्रत्ययः
sp001-004451_KS_01	वेदनानाम् ज्ञः
sp001-004452_KS_01	अथवा वेदनाम् जानातीति वेदनाज्ञः
sp001-004453_KS_01	आतोऽनुपसर्गे कः इति कप्रत्ययः
sp001-004454_KS_01	उपपदमतिङ् इति समासः
sp001-004455_KS_01	स न भवतीति अवेदनाज्ञः तम्
sp001-004456_KS_01	कुलिशक्षतवेदनानभिज्ञम् इत्यर्थः
sp001-004457_KS_01	सापेक्षत्वेऽपि गमकत्वात्समासः
sp001-004458_KS_01	पक्षच्छेदोद्यतशक्रात् त्राणाय शरणागमनम् अनयोः सख्यमूलमिति भावः
sp001-004459_KS_01	मैनाकम् पुत्रम् असूत
sp001-004460_KS_01	सर्वपर्वतपक्षच्छेदेऽपि अयम् अच्छिन्नपक्ष एवेति मैनाकस्योत्कर्षः
sp001-004461_KS_01	तादृक्पुत्रवत्त्वम् हिमाद्रेरिति सार्थकम् मैनाकस्य वर्णनम्
sp001-004462_KS_01	पिता न ज्ञायते यस्याः भ्राता यदि न विद्यते
sp001-004463_KS_01	नोपयच्छेत्तु ताम् कन्याम् धर्मलोपभयात्सुधीः
sp001-004464_KS_01	इति अभ्रातृककन्यापरिणयनिषेधात् प्रकृते पार्वती भ्रातृमत्येवेति सूचनार्थम् मैनाकवर्णनम् इति तात्पर्यार्थः
sp001-004465_KS_01	अथेति
sp001-004466_KS_01	अथ मैनाकजननानन्तरम् दक्षस्य प्रजापतेः कन्या भवपूर्वपत्नी
sp001-004467_KS_01	भवस्य महादेवस्य पूर्वपत्नी पूर्वभार्या सती पतिव्रता
sp001-004468_KS_01	सती साध्वी पतिव्रता इत्यमरः
sp001-004469_KS_01	सती नाम देवी
sp001-004470_KS_01	पितुः दक्षस्य
sp001-004471_KS_01	कर्तरि षष्ठी
sp001-004472_KS_01	अवमानेन स्वभर्त्रवज्ञया प्रयुक्ता प्रेरिता योगविसृष्टदेहा
sp001-004473_KS_01	योगेन योगमार्गेण विसृष्टदेहा त्यक्तदेहा सती
sp001-004474_KS_01	जन्मने पुनरुद्भवाय ताम् शैलवधूम् मेनकाम् प्रपेदे
sp001-004475_KS_01	अत्र पुरा किल सती देवी दक्षाध्वरे तत्कृताम् स्वभर्त्रवज्ञाम् असहमाना पितरम् प्रसूम् च उपेक्ष्य
sp001-004476_KS_01	मत्कर्तव्यकार्यम् त्वज्जामातैव करिष्यतीति निर्धार्य देवकार्याणि साधयितुम् च
sp001-004477_KS_01	योगाग्निना स्वशरीरम् ददाहा इति पुरावृत्तकथानुसन्धेया
sp001-004478_KS_01	सेति
sp001-004479_KS_01	भव्या कल्याणी सा सती भूधराणाम् अधिपेन
sp001-004480_KS_01	हिमवता समाधिमत्याम् नियमवत्याम् तस्याम् मेनकायाम् सम्यक्प्रयोगात् साध्वाचरणाद्धेतोः
sp001-004481_KS_01	अपरिक्षतायाम् अभ्रष्टायाम् नीतौ उत्साहगुणेन उत्साहशक्त्या
sp001-004482_KS_01	कर्त्रा
sp001-004483_KS_01	सम्पत् इव उदपादि उत्पादिता
sp001-004484_KS_01	उत्पद्यतेः ण्यन्तात् कर्मणि लुङ्
sp001-004485_KS_01	चिण्भावकर्मणोः इति चिण्प्रत्ययः
sp001-004486_KS_01	चिणो लुक् इति तस्य लुक्
sp001-004487_KS_01	प्रसन्नेति
sp001-004488_KS_01	प्रसन्नाः निर्मलाः दिशः यस्मिंस्तत् प्रसन्नदिक्
sp001-004489_KS_01	पांशुविविक्तवातम् पांशुविविक्ताः रजोरहिताः वाताः यस्मिंस्तत्तथोक्तम्
sp001-004490_KS_01	शङ्खस्वनानन्तरपुष्पवृष्टि शङ्खस्य स्वनात्स्वनस्य वा अनन्तरम् पुष्पवृष्टिः यस्मिंस्तत्तथोक्तम्
sp001-004491_KS_01	तद् जन्मदिनम् तस्याः पार्वत्याः जन्मदिनम्
sp001-004492_KS_01	स्थावरजङ्गमानाम् स्थितिशीलाः स्थावराः शैलवृक्षादयः
sp001-004493_KS_01	स्थेशभासपिशकसो वरच् इति वरच्प्रत्ययः
sp001-004494_KS_01	जङ्गम्यन्ते भृशम् गच्छन्तीति जङ्गमाः देवतिर्यङ्मनुष्यादयः
sp001-004495_KS_01	स्थावराश्च जङ्गमाश्च तेषाम् द्वयानाम् अपि शरीरिणाम् सुखाय आनन्दाय बभूव
sp001-004496_KS_01	तयेति
sp001-004497_KS_01	स्फुरत्प्रभामण्डलया तया दुहित्रा सवित्री जनयित्री
sp001-004498_KS_01	स्वरतिसूतिसूयतिधूञूदितो वा इति ईडागमः
sp001-004499_KS_01	विदूरस्य अद्रेः प्रान्तभूमिः विदूरभूमिः
sp001-004500_KS_01	अविदूरे विदूरस्य गिरेरुत्तुङ्गरोधसः
sp001-004501_KS_01	काकतालीयसीमान्ते मणीनाम् आकरो भवेत् इति बुद्धः
sp001-004502_KS_01	नववेघशब्दात् उद्भिन्नया रत्नशलाकया रत्नाङ्कुरया इव सुतराम् चकासे रराज
sp001-004503_KS_01	दिन इति
sp001-004504_KS_01	लब्धः उदयः यया सा लब्धोदया
sp001-004505_KS_01	उत्पन्ना इत्यर्थः
sp001-004506_KS_01	अभ्युदिता इति अन्यत्र दिने दिने प्रतिदिनम्
sp001-004507_KS_01	नित्यवीप्सयोः इति वीप्सायाम् द्विरुक्तिः
sp001-004508_KS_01	परिवर्धमाना
sp001-004509_KS_01	उभयत्र समानमेतत्
sp001-004510_KS_01	सा बाला
sp001-004511_KS_01	चन्द्रमस इयम् चान्द्रमसी लेखेव लावण्यमयान् कान्तिविशेषप्रचुरान्
sp001-004512_KS_01	मुक्ताफलेषु छायायाः तरलत्वमिवान्तरा
sp001-004513_KS_01	प्रतिभाति यदङ्गेषु तल्लावण्यमिहोच्यते इति भूपालः
sp001-004514_KS_01	विशेषान् अवयवान्
sp001-004515_KS_01	विशेषो अवयवे व्यक्तौ इति उत्पलमालायाम्
sp001-004516_KS_01	ज्योत्स्नायाम् अन्तरम् अन्तर्धानम् येषाम् तानि ज्योत्स्नान्तराणि ज्योत्स्नाया अन्तर्हितानि
sp001-004517_KS_01	तन्मयानीति यावत्
sp001-004518_KS_01	अन्याः कलाः कलान्तराणि इव सुप्सुपेति समासः
sp001-004519_KS_01	स्थानात्मीयान्यतादर्थ्यरन्ध्रान्तर्धिषु चान्तरम् इति शाश्वतः
sp001-004520_KS_01	पुपोष उपचितवती
sp001-004521_KS_01	इयम् वाक्योपमा इत्याह दण्डी
sp001-004522_KS_01	तल्लक्षणम् तु वाक्यार्थेनैव वाक्यार्थः कोपि यद्युपमीयते
sp001-004523_KS_01	एकानेकेव शब्दत्वात् सा तु वाक्योपमा द्विधा इति
sp001-004524_KS_01	तामिति
sp001-004525_KS_01	बन्धुप्रियाम् ताम् बालाम् बन्धुजनः पित्रादिः
sp001-004526_KS_01	अभिजनात् आगतेन आभिजनेन
sp001-004527_KS_01	पित्रादिपूर्वसम्बन्धोपाधिकेना इत्यर्थः
sp001-004528_KS_01	अभिजनाः पुर्वबान्धवाः इति काशिका
sp001-004529_KS_01	नाम्ना
sp001-004530_KS_01	पर्वतस्य अपत्यम् स्त्री पार्वती
sp001-004531_KS_01	तस्यापत्यम् इत्यणप्रत्ययः
sp001-004532_KS_01	इति जुहाव आहूतवान्
sp001-004533_KS_01	ह्वयतेर्लिटि रूपम्
sp001-004534_KS_01	पर्वतजन्यत्वोपाधिना पार्वतीति नाम्ना प्रसिद्धिरिति भावः
sp001-004535_KS_01	पश्चात् अभिजन नामप्रवृत्त्यनन्तरम् मात्रा जनन्या
sp001-004536_KS_01	उ इति सम्बोधने
sp001-004537_KS_01	उ इति वितर्कसम्बोधनपादपूरणेषु इति गणव्याख्याने
sp001-004538_KS_01	माशब्दो निषेधे
sp001-004539_KS_01	उ हे वत्से मा मा कुरु इति एवंरूपेण
sp001-004540_KS_01	तपसः तपश्चर्यायाः
sp001-004541_KS_01	वारणार्थानाम् ईप्सितः इत्यपादानत्वात् पञ्चमी
sp001-004542_KS_01	निषिद्धा निवारिता सती सुमुखी सा बाला उमेत्याख्याम् नामधेयम् उमाख्याम् जगाम
sp001-004543_KS_01	महीभृत इति
sp001-004544_KS_01	पुत्राश्च दुहितरश्च पुत्राः
sp001-004545_KS_01	भ्रातृपुत्रौ स्वसृदुहितृभ्याम् इत्येकशेषः
sp001-004546_KS_01	ते अस्य सन्तीति पुत्रवान्
sp001-004547_KS_01	भूमार्थे मतुप्
sp001-004548_KS_01	तस्य पुत्रवतोऽपि
sp001-004549_KS_01	बह्वपत्यस्यापीत्यर्थः
sp001-004550_KS_01	महीभृतः हिमाद्रेः दृष्टिः चक्षुः तस्मिन् अपत्ये तोके अपत्यम् तोकम् तयोः समे इत्यमरः
sp001-004551_KS_01	तस्याम् पार्वत्यामित्यर्थः
sp001-004552_KS_01	तृप्तिम् न जगाम
sp001-004553_KS_01	तथा हि अनन्तपुष्यस्य नानाविधकुसुमस्यापि मधोः वसन्तस्य सम्बन्धिनी
sp001-004554_KS_01	द्विरेफमाला भृङ्गपङ्क्तिः चूतस्य विकारे चूते चूतकुसुमे
sp001-004555_KS_01	अवयवे च प्राण्योषधिवृक्षेभ्यः इति विकारार्थोत्पन्नस्य अण्प्रत्ययस्य
sp001-004556_KS_01	लुक्प्रकरणे पुष्पमूलेषु बहुलम् इति पठनात् लुक्
sp001-004557_KS_01	सविशेष सङ्गा सविशेषः सातिशयः सङ्गः यस्याः सा तथोक्ता
sp001-004558_KS_01	अत्यन्तासक्ता इत्यर्थः
sp001-004559_KS_01	प्रभेति
sp001-004560_KS_01	प्रभामहत्या प्रकाशाधिकया शिखया ज्वालया दीपः इव
sp001-004561_KS_01	शिखादीपयोः अवयव अवयविभावात् भेदेन व्यपदेशः
sp001-004562_KS_01	त्रयो मार्गाः यस्यास्तया त्रिमार्गया मन्दाकिन्या
sp001-004563_KS_01	त्रिदिवस्य तृतीया द्यौर्लोकः इति त्रिदिवः स्वर्गः
sp001-004564_KS_01	वृत्तिविषये त्रिशब्दस्य त्रिभागवत्पूरणार्थत्वम् पृषोदरादित्वात् दिवशब्दात् अकारागमः
sp001-004565_KS_01	पुंस्त्वम् लोकात्
sp001-004566_KS_01	दीव्यतेर्घञर्थे कविधानम्
sp001-004567_KS_01	दीव्यन्ति अत्र जनाः इति क्षीरस्वामी
sp001-004568_KS_01	तस्य मार्गः इव
sp001-004569_KS_01	संस्कारवत्या संस्कारो व्याकरणजन्या शुद्धिः तद्वत्या गिरा वाचा
sp001-004570_KS_01	भद्रैषाम् लक्ष्मीर्निहिताधि वाचि इति श्रुतेः इति भावः
sp001-004571_KS_01	मनसः ईषा मनीषा सा अस्य अस्तीति मनीषी विद्वान् इव
sp001-004572_KS_01	शकन्ध्वादित्वात्साधुः
sp001-004573_KS_01	तया पार्वत्या सः हिमवान् पूतः शोधितश्च विभूषितश्च
sp001-004574_KS_01	अत्र शिखागिरोः अविशिष्टयोः उपमानानर्हत्वात् न विशेषणाधिक्यदोषः
sp001-004575_KS_01	इयम् मालोपमा
sp001-004576_KS_01	मन्दाकिनीति
sp001-004577_KS_01	सा पार्वती बाल्ये वयसि क्रीडानाम् रसः स्वादः
sp001-004578_KS_01	रुचिरिति यावत् तम् क्रीडारसम्
sp001-004579_KS_01	रसो गन्धे रसः स्वादे इति विश्वः
sp001-004580_KS_01	निर्विशतीव भुञ्जानेव
sp001-004581_KS_01	निर्वेशो भृतिभोगयोः इत्यमरः
sp001-004582_KS_01	आच्छीनद्योर्नुम् इति विकल्पात् नुमभावः
sp001-004583_KS_01	सखीनाम् मध्यगता सती मन्दाकिनीसैकतवेदिकाभिः
sp001-004584_KS_01	मन्दाकिन्याः सैकतेषु पुलिनेषु वेदिकाभिः कन्दुकैः
sp001-004585_KS_01	कृत्रिम पुत्रकैः क्रियया निर्वृत्तैः कृत्रिमैः
sp001-004586_KS_01	ड्वितः क्त्रिः इति क्त्रिप्रत्ययः
sp001-004587_KS_01	क्त्रेर्मम्नित्यम् इति ममागमश्च
sp001-004588_KS_01	पुत्रकैः पाञ्चालिकाभिः
sp001-004589_KS_01	पाञ्चालिका पुत्रिका स्यात् वस्त्रदन्तादिभिः कृता इत्यमरः
sp001-004590_KS_01	सञ्ज्ञायाम् कन् इति कन्प्रत्ययः
sp001-004591_KS_01	मुहुः पुनः पुनः रेमे
sp001-004592_KS_01	तामिति
sp001-004593_KS_01	स्थिरोपदेशाम् स्थिरः स्थेयान् उपदेशः प्राग्भवीयो यस्यास्तादृशीम्
sp001-004594_KS_01	मेधाविनीम् इत्यर्थः
sp001-004595_KS_01	ताम् पार्वतीम् उपदेशकाले प्राक्तनजन्मविद्याः
sp001-004596_KS_01	पूर्वजन्माभ्यस्तविद्याः इत्यर्थः
sp001-004597_KS_01	शरदि गङ्गाम् हंसमालाः इव नक्तम् रात्रौ महौषधिम् तृणविशेषम् आत्मभासः स्वदीप्तयः इव प्रपेदिरे
sp001-004598_KS_01	उपमानसामर्थ्यात् उपदेशमन्तरेणैव इति गम्यते
sp001-004599_KS_01	असम्भृतमिति
sp001-004600_KS_01	अथ सा पार्वती
sp001-004601_KS_01	अङ्गयष्टेः असम्भृतम् अयत्नसिद्धम् मण्डनम् प्रसाधनम् अनासवाख्यम् असवाख्यारहितम्
sp001-004602_KS_01	मदस्य करणम् साधनम् कामस्य पुष्पव्यतिरिक्तम् अस्त्रम् अस्त्रभूतम्
sp001-004603_KS_01	बाल्यात् शैशवात् परम् अनन्तरभावि वयः यौवनम् प्रपेदे प्राप
sp001-004604_KS_01	यौवनेनैव हि युवतयः प्रसाध्यन्ते माद्यन्ते काम्यन्ते चेति भावः
sp001-004605_KS_01	अत्र द्वितीयपादे आसवरूपकारणाभावेऽपि तत्कार्यमदोक्तेः विभावनालङ्कारः
sp001-004606_KS_01	तदुक्तम् कारणाभावे कार्योत्पतिर्विभावना इति
sp001-004607_KS_01	प्रथमतृतीययोस्तु आरोप्यमाणयोः मण्डनमदनास्त्रत्वयोः प्रकृतोपयोगात् परिणामालङ्कारः
sp001-004608_KS_01	तल्लक्षणम् तूक्तम्
sp001-004609_KS_01	उन्मीलितमिति
sp001-004610_KS_01	नवयौवनेन प्रथमयौवनेन विभक्तम् अभिव्यञ्जितम्
sp001-004611_KS_01	पीनजघनादिसंस्थानमित्यर्थः
sp001-004612_KS_01	तस्याः पार्वत्याः वपुः तूलिकया कूर्चिकया
sp001-004613_KS_01	शलाकयेत्यर्थः
sp001-004614_KS_01	तूलिका कथिता लेख्यकूर्चिका तूलशय्ययोः इति विश्वः
sp001-004615_KS_01	उन्मीलितम् रञ्जनद्रव्येण उद्भासितम् समुत्कीर्ण रूपमिति यावत्
sp001-004616_KS_01	चित्रम् आलेख्यम् इव
sp001-004617_KS_01	सूर्यांशुभिः भिन्नम् विकसितम् अरविन्दम् पद्मम् इव
sp001-004618_KS_01	चतस्रः अस्रयः यस्य तत् चतुरस्रम्
sp001-004619_KS_01	अन्यूनातिरिक्तम् यथा तथा शोभत इति चतुरस्रशोभि
sp001-004620_KS_01	ताच्छील्ये णिनिः
sp001-004621_KS_01	बभूव
sp001-004622_KS_01	चित्रारविन्दयोः तूलिकातरणि किरणसम्बन्ध इव
sp001-004623_KS_01	स्वतः सिद्धस्यैव अङ्गसौष्ठवस्य यौवनप्रादुर्भावो अभिव्यञ्जको बभूवेत्यर्थः
sp001-004624_KS_01	देवतानाम् रूपम् पादाङ्गुष्ठप्रभृति वर्ण्यते मानुषाणाम् केशादारभ्येति धार्मिकाः
sp001-004625_KS_01	सम्प्रति सप्तदशिभिः श्लोकैः पार्वत्याः पादादिकेशान्तवर्णनम् आरभते
sp001-004626_KS_01	अभ्युन्नतेति
sp001-004627_KS_01	अभ्युन्नताङ्गुष्ठनखप्रभाभिः अभ्युन्नतयोः अङ्गुष्ठनखयोः प्रभाभिः निमित्तेन
sp001-004628_KS_01	निक्षेपणात् निर्भरन्यासाद्धेतोः रागम् अन्तर्गतम् लौहित्यम्
sp001-004629_KS_01	रागः क्लेशादिके रक्ते मात्सर्ये लोहितादिषु इति शाश्वतः
sp001-004630_KS_01	उद्गिरन्तौ वमन्तौ
sp001-004631_KS_01	बहिर्निस्सारयन्तौ इव स्थितावित्यर्थः
sp001-004632_KS_01	अत्र उद्गिरतेः गौणार्थत्वात् न ग्राम्यतादोषः प्रत्युत गुण एव
sp001-004633_KS_01	यथाह दण्डी निष्ठ्यूतोद्गीर्णवान्तादि गौणवृत्तिव्यपाश्रयम्
sp001-004634_KS_01	अतिसुन्दरमन्यत्र ग्राम्यकक्षाम् विगाहते इति
sp001-004635_KS_01	तस्याः चरणौ तच्चरणौ
sp001-004636_KS_01	पृथिव्याम् अव्यवस्थाम् व्यवस्थारहिताम्
sp001-004637_KS_01	सञ्चारिणीमित्यर्थः
sp001-004638_KS_01	स्थलारविन्दश्रियम् आजह्रतुः
sp001-004639_KS_01	स्थलविशेषणात् नियतलौहित्यलाभः
sp001-004640_KS_01	अत्र सामुद्रिकाः यस्या रक्ततलौ पादौ उन्नताग्रौ तलस्पृशौ
sp001-004641_KS_01	निगूढगुल्फौ निहतौ सा स्यान्नृपतिसम्मता इति
sp001-004642_KS_01	अत्र उपमानधर्मस्य अरविन्दश्रियः चरणयोः उपमेययोः
sp001-004643_KS_01	असम्भवात् अरविन्दश्रियमिव श्रियमिति प्रतिबिम्बीकरणाक्षेपात् निदर्शनालङ्कारः
sp001-004644_KS_01	सा च सम्बन्धेपि असम्बन्धलक्षणातिशयोक्त्यनुप्राणिता अव्यवस्थाम् इत्यनेन
sp001-004645_KS_01	स्थलारविन्दस्य स्थैर्यसम्बन्धेऽपि असम्बन्धाभिधानात्
sp001-004646_KS_01	निदर्शनालक्षणम् तु असम्भवद्धर्मयोगात् उपमानोपमेययोः
sp001-004647_KS_01	प्रतिबिम्बक्रिया गम्या यत्र सा स्यान्निदर्शना इति
sp001-004648_KS_01	सेति
sp001-004649_KS_01	प्रत्युपदेशलुब्धैः
sp001-004650_KS_01	गुरुशुश्रूषया विद्या पुष्कलेन धनेन वा
sp001-004651_KS_01	अथवा विद्यया विद्या चतुर्थी नोपपद्यते इति न्यायादिति भावः
sp001-004652_KS_01	तदेव व्यनक्ति नूपुरसिञ्जितानि आदित्सुभिः आदातुमिच्छुभिः
sp001-004653_KS_01	मञ्जीरसिञ्जितमञ्जुकूजितोपदेशम् इच्छद्भिः इत्यर्थः
sp001-004654_KS_01	राजहंसैः सन्नताङ्गी
sp001-004655_KS_01	कुचभारादिति भावः
sp001-004656_KS_01	सा पार्वती लीलाञ्चितविक्रमेषु लीलाभिः विलासैः अञ्चिताः पूजिताः विक्रमाः पादन्यासाः येषु तेषु
sp001-004657_KS_01	अञ्चेः पूजायाम् इति इडागमः
sp001-004658_KS_01	लीला विलासक्रिययोः इत्यमरः
sp001-004659_KS_01	गतेषु विषयेषु व्यनीयत इव विनीता किमु
sp001-004660_KS_01	अन्यथा कथम् अस्याः हंसगमनम् इत्युत्प्रेक्षा
sp001-004661_KS_01	वृत्तेति
sp001-004662_KS_01	वृत्ते वर्तुले पूर्वम् अनुगते अनुपूर्वे
sp001-004663_KS_01	गोपुच्छाकारे इत्यर्थः
sp001-004664_KS_01	वृत्ते च ते अनुपूर्वे च वृत्तानुपूर्वे न अतिदीर्घे च
sp001-004665_KS_01	महाविभाषया न समासः
sp001-004666_KS_01	नञो विशेषणत्वम् चशब्दप्रयोगादेव ज्ञेयम्
sp001-004667_KS_01	शुभे मङ्गले
sp001-004668_KS_01	तस्याः इमे तदीये जङ्घे प्रसृते
sp001-004669_KS_01	जङ्घा तु प्रसृता इत्यमरः
sp001-004670_KS_01	सृष्टवतः निर्मितवतः विधातुः स्रष्टुः शेषाङ्गनिर्माणविधौ
sp001-004671_KS_01	जङ्घाव्यतिरिक्तावयवनिर्माणार्थमित्यर्थः
sp001-004672_KS_01	उत्पाद्ये पुनः सम्पाद्ये लावण्ये कान्तिविशेषविषये
sp001-004673_KS_01	लावण्यलक्षणम् तु उक्तम्
sp001-004674_KS_01	यत्नः आस इव बभूवेत्युत्प्रेक्ष
sp001-004675_KS_01	उपादानमन्तरेण कार्यस्य दुष्करत्वात् तदङ्गानाम् च
sp001-004676_KS_01	लावण्योपादानकत्वात् पूर्वसम्पादितस्य च जङ्घार्थमेव कार्त्स्त्येन
sp001-004677_KS_01	विनियोगात् पुनः लावण्यसम्पादने यत्नः स्यादेवेति एतादृक्सौन्दर्ये दज्जङ्गे इति भावः
sp001-004678_KS_01	आसेति बभूवार्थे तिङन्तप्रतिरूपकम् अव्ययम् इत्याह शाकटायनः
sp001-004679_KS_01	वल्लभस्तु न तिङन्तप्रतिरूपकम् अव्ययम् अस्तेः भूः इति भ्वादेशनियमात् तादृक्तिङन्तस्यैवाभावात्
sp001-004680_KS_01	किन्तु कवीनाम् अयम् प्रामादिकः प्रयोगः इत्याह
sp001-004681_KS_01	वामनस्तु अस गतिदोप्त्यादानेष्विति धातोः लिटि रूपम् इदम् इत्याह
sp001-004682_KS_01	अस इत्यनुदात्तः दीप्त्यर्थे आस दिदीपे
sp001-004683_KS_01	प्रवृत्त इत्यर्थः
sp001-004684_KS_01	नागेन्द्रेति
sp001-004685_KS_01	नागेन्द्रहस्ताः नागेन्द्राणाम् ऐरावतादीनाम् हस्ताः कराः
sp001-004686_KS_01	त्वचि चर्मणि कर्कशत्वात् कदलीविशेषाः राजरम्भादयः
sp001-004687_KS_01	एकान्तशैत्यात् हेतोः लोके परिणाहि वैपुल्ययुक्तम्
sp001-004688_KS_01	परिणाहो विशालता इत्यमरः
sp001-004689_KS_01	रूपम् लब्ध्वापि
sp001-004690_KS_01	अपिशब्दात् करिकदलीमात्रस्य तादृक्परिणाहो नास्तीति भावः
sp001-004691_KS_01	तस्याः ऊर्वोः तदूर्वोःउपमानबाह्याः जाताः उपमानक्रियानर्हाः बभृवुः
sp001-004692_KS_01	तदूर्वो न कार्कश्यम् नापि एकान्तशैत्यमिति भावः
sp001-004693_KS_01	एतावतेति
sp001-004694_KS_01	अनिन्दितायाः अनवद्यायाः पार्वत्याः काञ्चीगुणस्थानम्
sp001-004695_KS_01	नितम्बबिम्बम् एतावता ननु एतावतैव
sp001-004696_KS_01	प्रश्नावधारणानुज्ञानुनया मन्त्रणे ननु इत्यमरः
sp001-004697_KS_01	अवश्यम् शोभते इति शोभि
sp001-004698_KS_01	आवश्यके णिनिः ततः त्वप्रत्ययः
sp001-004699_KS_01	अनुमेयम् शोभित्वम् शोभा यस्य तत् अनुमेयशोभि
sp001-004700_KS_01	त्वप्रत्ययस्तु गतार्थत्वात् न प्रयुक्तः इत्याह वामनः
sp001-004701_KS_01	पश्चात् आदौ नैःस्पृह्येऽपि पश्चात्
sp001-004702_KS_01	तपश्चर्यानन्तरमित्यर्थः
sp001-004703_KS_01	गिरौ शेते इति गिरिशः शिवः
sp001-004704_KS_01	गिरौ डश्छन्दसि इति डप्रत्ययः
sp001-004705_KS_01	भाषायामपि क्वचिदिष्यते
sp001-004706_KS_01	अथवा गिरिः कैलासः अस्य अस्तीति गिरिशः
sp001-004707_KS_01	लोमादित्वात् छप्रत्ययः
sp001-004708_KS_01	तेन गिरिशेन
sp001-004709_KS_01	अनन्यनारीकमनीयम् अन्यासाम् नारीणाम् कमनीयः कामयितुम् शक्यः
sp001-004710_KS_01	न भवतीति अनन्यनारीकमनीयः तम् अङ्कम् निजोत्सङ्गम् आरोपितम् इति यत्
sp001-004711_KS_01	एतावता लिङ्गेनेति पूर्वेण अन्वयः
sp001-004712_KS_01	रोहतेर्ण्यन्तात्कर्मणि क्तः
sp001-004713_KS_01	रुहः पोऽन्यतरस्याम् इति हकारस्य पकारः
sp001-004714_KS_01	गत्यर्थविवक्षायाम् द्विकर्मकत्वम्
sp001-004715_KS_01	प्रधाने कर्मणि क्तः
sp001-004716_KS_01	गिरिजानितम्बबिम्बम् विश्वातिशायिसौन्दर्यम् गिरिशाङ्कारुढत्वात् व्यतिरेकेण नार्यन्तरनितम्बबिम्बवत्
sp001-004717_KS_01	विपक्षे हेत्वनुक्तिरेव बाधिका
sp001-004718_KS_01	दाक्षायणीनितम्बबिम्बस्य तु पक्षसपक्षयोः अन्यतरभावानतिवृत्तेः निष्कलङ्कम् अनुमानमित्यलम् अस्थानसंरम्भेण
sp001-004719_KS_01	तस्या इति
sp001-004720_KS_01	नीवीम् वस्त्रग्रन्थिम्
sp001-004721_KS_01	स्त्रीकटीवस्त्रबन्धेऽपि नीवी परिपणेऽपि च इत्यमरः
sp001-004722_KS_01	अतिक्रम्य अतीत्य नतनाभिरन्ध्रम् नतम् निम्नम् नाभिरन्ध्रम् प्रविष्टा प्रविशन्ती तन्वी
sp001-004723_KS_01	सूक्ष्मा तस्याः पार्वत्याः नवलोमराजिः सितेतरस्य असितस्य
sp001-004724_KS_01	इन्द्रनीलस्येत्यर्थः
sp001-004725_KS_01	तन्मेखला मध्यमणेः
sp001-004726_KS_01	तस्याः पार्वत्याः मेखला तन्मेखला
sp001-004727_KS_01	तस्याः इत्यनुवृत्तौ पुनः तच्छब्दोपादानम् वाक्यान्तरत्वात् सोढव्यम्
sp001-004728_KS_01	यद्वा तस्याः नीव्याः मेखला तन्मेखला तत्र तदवस्थानात्
sp001-004729_KS_01	तस्याः मध्यमणेः अर्चिः प्रभा इव रराज
sp001-004730_KS_01	ज्वालाभासोः नपुंस्यर्चिः इत्यमरः
sp001-004731_KS_01	मध्येनेति
sp001-004732_KS_01	वेदिः परिष्कृता भूमिः इत्यमरः
sp001-004733_KS_01	वेदिविलग्नमध्या वेदिवत्कृशमध्या
sp001-004734_KS_01	तनुमध्येति यावत्
sp001-004735_KS_01	सा बाला पार्वती
sp001-004736_KS_01	मध्येन मध्यभागेन चारु सुन्दरम् वलित्रयम् कामस्य आरोहणार्थम्
sp001-004737_KS_01	नवयौवनेन प्रयुक्तम् रचितम् सोपानमिव बभार इत्युत्प्रेक्षा
sp001-004738_KS_01	अन्योन्यमिति
sp001-004739_KS_01	अन्योन्यम् परस्परम्
sp001-004740_KS_01	कर्मव्यतिहारे सर्वनाम्नो द्वे वाच्ये इति द्विरुक्तिः
sp001-004741_KS_01	समासवच्च बहुलम् इति बहुलवचनात् असमासपक्षेऽपि पूर्वपदस्थस्य सुपः सुर्वक्तव्यः
sp001-004742_KS_01	उत्पीडयत् उपरुन्धत् पाण्डु गौरम् उत्पलाक्ष्याः स्तनव्दयम् तथा तेन प्रकारेण प्रवृद्धम्
sp001-004743_KS_01	कर्तरि क्तः
sp001-004744_KS_01	श्याममुखस्य कृष्णचूचुकस्येति स्वरूपवर्णनम्
sp001-004745_KS_01	तस्य स्तनव्दयस्य मध्ये यथा येन प्रकारेण मृणालसूत्रान्तरम्
sp001-004746_KS_01	बिसतन्तुमात्रावकाशः अपि अलभ्यम् लब्धुमशक्यम्
sp001-004747_KS_01	अन्तरमवकाशावधिपरिधानान्तर्धिभेदतादर्थ्ये इत्यमरः
sp001-004748_KS_01	अत्र सम्बन्धे असम्बन्धरूपातिशयोक्त्यलङ्कारः
sp001-004749_KS_01	कुचयोः पीवरत्वातिशयार्थम् अवकाशसम्बन्धेऽपि असम्बन्धाभिधानात् इति
sp001-004750_KS_01	लोके सुकुमारत्वमेव कुसुमास्त्रस्य साधकत्वमिति स्थिते सति आह
sp001-004751_KS_01	शिरीषेति
sp001-004752_KS_01	तस्या इमौ तदीयौ बाहू शिरीषपुष्पादधिक सौकुमार्यौ
sp001-004753_KS_01	शिरीष पुष्पात् अधिकम् सौकुमार्यम् मार्दवम् ययोस्तथोक्तौ इति मे वितर्कः ऊहः
sp001-004754_KS_01	कुतः
sp001-004755_KS_01	यौ बाहू पराजितेनापि पूर्वम् निर्जितेनापि मकरध्वजेन कामेन हरस्य कण्ठपाशौ कण्ठबन्धनरज्जू कृतौ
sp001-004756_KS_01	कण्ठालिङ्गनम् प्रापितावित्यर्थः
sp001-004757_KS_01	तदसाध्यसाधनात् तत आधिक्यमिति भावः
sp001-004758_KS_01	अत्र बाह्वोः आरोपितकण्ठपाशत्वस्य प्रकृतवैरनिर्यातनोपयागात् परिणामालङ्कारः
sp001-004759_KS_01	कण्ठस्येति
sp001-004760_KS_01	स्तनाभ्याम् बन्धुरस्य उन्नतस्य तस्याः पार्वत्याः कण्ठस्य गलस्य
sp001-004761_KS_01	निस्तलस्य वर्तुलस्य मुक्ताकलापस्य मुक्ताभूषणस्य च
sp001-004762_KS_01	वर्तुलम् निस्तलम् बृत्तम् बन्धुरम् तून्नतानतम्
sp001-004763_KS_01	कलापो भूषणे बर्हे तूणीरे संहतावपि इति च अमरः
sp001-004764_KS_01	अन्योन्यशोभाजननात् भूषणभूष्यभावः अलङ्कारालङ्कार्यभावः साधारणः समानो बभूव
sp001-004765_KS_01	उभावपि अन्योन्यस्य भूष्यौ भूषणे च बभूवतुः इत्यर्थः
sp001-004766_KS_01	अत्र कण्ठमुक्ताकलापयोः शोभक्रियाद्वारेण अन्योन्यभूषाजनकत्वात् अन्योन्यालङ्कारः
sp001-004767_KS_01	तदुक्तम् परस्परम् क्रियाजननम् अन्योन्यम् इति
sp001-004768_KS_01	चन्द्रमिति
sp001-004769_KS_01	लोला चपला
sp001-004770_KS_01	परिभ्रमणशीलेत्यर्थः
sp001-004771_KS_01	लक्ष्मीः कान्त्यभिमानिनी देवता चन्द्रम् गता प्रात्पा सती पद्मगुणान् सौगन्ध्यादीन् न भुङ्क्ते नानुभवति
sp001-004772_KS_01	पद्माश्रिता सती चन्द्रमस इमाम् चान्द्रमसीम् अभिख्याम् शोभाम्
sp001-004773_KS_01	अभिख्या नामशोभयोः इत्यमरः
sp001-004774_KS_01	अमृतवत् आनन्दिनीम् न भुङ्क्ते
sp001-004775_KS_01	उमामुखम् प्रतिपद्य तु द्वे चन्द्रपद्मे संश्रयः कारणम् यस्यास्ताम् द्विसंश्रयाम् प्रीतिम् आनन्दम् अवाप
sp001-004776_KS_01	तत्र उभयगुणसम्भवादिति भावः
sp001-004777_KS_01	अत्र उपमानभूतचन्द्रपद्मापेक्षया उपमेयस्य उमामुखस्य अधिकगुणवत्त्वोक्त्या व्यतिरेकालङ्कारः
sp001-004778_KS_01	तदुक्तम् भेदप्राधान्येन उपमानात् उपमेयस्याधिक्ये विपर्यये वा व्यतिरेकः इति
sp001-004779_KS_01	पुष्पमिति
sp001-004780_KS_01	पुष्पम् पुण्डरीकादिकम् प्रवालोपहितम् प्रवाले बालपल्लवे उपहितम् निहितम् स्यात् यदि
sp001-004781_KS_01	प्रवालो वल्लकीदण्डे विद्रुमे बालपल्लवे इति विश्वः
sp001-004782_KS_01	मुक्ताफलम् वा स्फुटे निर्मले विद्रुमे तिष्ठतीति स्फुटविद्रुमस्थम्
sp001-004783_KS_01	स्याद्यदि ततः तर्हि विशदस्य शुभ्रस्य ताम्रौष्ठपर्यस्तरुचः
sp001-004784_KS_01	ताम्रे अरुणे ओष्ठे पर्यस्ता प्रसृता रुक्कान्तिः यस्य तथोक्तस्य तस्याः पार्वत्याः स्मितस्य अनुकुर्यात्
sp001-004785_KS_01	स्मितम् अनुकुर्यादित्यर्थः
sp001-004786_KS_01	अत्र माषाणाम् अश्नीयात् इतिवत् सम्बन्धमात्रविवक्षया षष्ठी
sp001-004787_KS_01	अत्र पुष्पप्रवालयोः मुक्ताविद्रुमयोश्च असम्बन्धेऽपि सम्बन्धोक्त्या अतिशयोक्तिः
sp001-004788_KS_01	सा च सम्भावना इत्यलङ्कारसर्वस्वकारः
sp001-004789_KS_01	विशेषतस्तु पुष्पमुक्ताफलयोः उपमानयोः प्रकृतोत्कर्षार्थम् उपमेयताकल्पनात् प्रतीपालङ्कारः
sp001-004790_KS_01	तदुक्तम् उपमानस्याक्षेपः उपमेयताकल्पनम् वा प्रतीपः इति
sp001-004791_KS_01	स च पूर्वोक्तातिशयोक्त्यनुप्राणित इति
sp001-004792_KS_01	स्वरेणेति
sp001-004793_KS_01	अभिजातवाचि मधुरभाषिण्याम् तस्याम् पार्वत्याम् अमृतस्रुता अमृतस्राविणा इव
sp001-004794_KS_01	क्विप्
sp001-004795_KS_01	स्वरेण नादेन प्रजल्पितायाम् आलपन्त्याम्
sp001-004796_KS_01	कर्त्तरि क्तः
sp001-004797_KS_01	अन्यैः काकादिभिः पुष्टा अन्यपुष्टा कोकिला अपि
sp001-004798_KS_01	मुख्यया वृत्या जातिवचनत्वभावात् ङीबभावः
sp001-004799_KS_01	ताड्यमाना वाद्यमाना विषमबद्धा तन्त्रीः वितन्त्रीः इव
sp001-004800_KS_01	अवितॄस्तृतन्त्रिभ्य ईः इति तन्त्रीधातोः औणादिक ईप्रत्ययः
sp001-004801_KS_01	ङीबभावात् हल्ङ्याब्भ्यः इति न सुलोपः
sp001-004802_KS_01	तदुक्तम् अवीलक्ष्मीतरीतन्त्री ह्रीधीश्रीणाम् उणादितः
sp001-004803_KS_01	स्त्रीलिङ्गानाम् अमीषाम् तु न सुलोपः कदाचन
sp001-004804_KS_01	इति एते ङीबन्ताः न भवन्तीत्यर्थः
sp001-004805_KS_01	श्रोतुः जनस्य प्रतिकूलशब्दाः कर्णकठोरनादाः भवन्तीति शेषः
sp001-004806_KS_01	प्रवातेति
sp001-004807_KS_01	प्रवातनीलोत्पलनिर्विशेषम्
sp001-004808_KS_01	प्रवाते प्रभूतवातस्थले यन्नीलोत्पलम् ततो निर्विशेषम् निर्भेदम् तत्सदृशमित्यर्थः
sp001-004809_KS_01	अधीरविप्रेक्षितम् चकितविलोकितम् आयताक्ष्या विशालनेत्रया तया पार्वत्या मृगाङ्गनाभ्यः हरिणीभ्यः गृहीतम् अभ्यस्तम् नु
sp001-004810_KS_01	अथवा मृगाङ्गनाभिः ततः तस्याः पार्वत्याः
sp001-004811_KS_01	पञ्चम्यास्तसिल्
sp001-004812_KS_01	गृहीतम् नु
sp001-004813_KS_01	अत्र विवक्षितस्य परस्परग्रहणस्य उत्प्रेक्षणात् उत्प्रेक्षेति केचित्
sp001-004814_KS_01	तदुपजीविसन्देहालङ्कार इत्यन्ये
sp001-004815_KS_01	उभयोः सङ्कर इत्यपरे
sp001-004816_KS_01	तस्या इति
sp001-004817_KS_01	आयतलेखयोः दीर्घरेखयोः तस्याः पार्वत्याः भ्रुवोः सम्बन्धिनी शलाकयाञ्जन निर्मिता
sp001-004818_KS_01	शलाकया अञ्जनेन निर्मिता इव स्थिता या कान्तिः लीलाचतुराम्
sp001-004819_KS_01	विलाससुभगाम् ताम् कान्तिम् वीक्ष्य अनङ्गः स्वचापसौन्दर्य मदम्
sp001-004820_KS_01	स्वचापसौन्दर्येण यो मदः तम् मुमोच
sp001-004821_KS_01	इह सौन्दर्यातिशयोक्तिः
sp001-004822_KS_01	लज्जेति
sp001-004823_KS_01	तिरश्चाम् तिर्यग्जातीनाम् चेतसि लज्जा स्याद्यदि
sp001-004824_KS_01	संशयाभावः असंशयम्
sp001-004825_KS_01	सन्देहो नास्तीत्यर्थः
sp001-004826_KS_01	पर्वतराजपुत्र्याः
sp001-004827_KS_01	शार्ङ्गरवाद्यञो ङीन् इति ङीन्
sp001-004828_KS_01	तम् प्रसिद्धम् केशपाशम् केशकलापम्
sp001-004829_KS_01	पाशः पक्षश्च हस्तश्च कलापार्थाः कचात्परे इत्यमरः
sp001-004830_KS_01	प्रसमीक्ष्य दृष्ट्वा चमर्यः मृगीविशेषाः
sp001-004831_KS_01	वालाः प्रियाः यासामिति विग्रहे वालप्रियाः तासाम् भावः वालप्रियत्वम्
sp001-004832_KS_01	प्रियवालत्वमित्यर्थः
sp001-004833_KS_01	आहिताग्न्यादिपाठाद्वा परनिपातः
sp001-004834_KS_01	त्वतलोर्गुणवचनस्या इति पुंवद्भावः
sp001-004835_KS_01	शिथिलम् कुर्युः
sp001-004836_KS_01	निर्लज्जत्वात् न शिथिलयन्तीत्यर्थः
sp001-004837_KS_01	अत एवात्र निर्लज्जत्वकरणहेतोः आद्यपादे वाक्यार्थत्वेनोक्त्या काव्यलिङ्गाख्यालङ्कारः
sp001-004838_KS_01	तदुक्तम् हेतोर्वाक्यपदार्थत्वे काव्यलिङ्गमुदाहृतम् इति
sp001-004839_KS_01	सर्वोपमेति
sp001-004840_KS_01	किम्बहुना सा पार्वती विश्वसृजा विधात्रा एकस्थ सौन्दर्य दिदृक्षया
sp001-004841_KS_01	एकत्र तिष्ठतीति एकस्थम् तस्य सौन्दर्यस्य
sp001-004842_KS_01	सर्ववस्तुगतस्येत्यर्थः
sp001-004843_KS_01	दिदृक्षया इव प्रयत्नात् यथाप्रदेशम् क्रमात् विनिवेशितेन स्थापितेन सर्वोपमाद्रव्यसमुच्चेन
sp001-004844_KS_01	सर्वेषाम् उपमाद्रव्याणाम् चन्द्रारविन्दाद्युपमानवस्तूनाम् समुच्चयेन समाहारेण निर्मिता
sp001-004845_KS_01	दिदृक्षयेवेति फलोत्प्रेक्षा
sp001-004846_KS_01	दर्शनार्थित्वात् विश्वसृजः इति
sp001-004847_KS_01	तामिति
sp001-004848_KS_01	कामेन इच्छया चरतीति कामचरः
sp001-004849_KS_01	नारदः
sp001-004850_KS_01	कदाचित् पितुः हिमवतः समीपे कन्याम् ताम् पार्वतीम् प्रेक्ष्य
sp001-004851_KS_01	किल प्रेम्णा न त्वन्यथा हरस्य शिवस्य अर्धम् हरतीत्यर्धहरा
sp001-004852_KS_01	हरतेः अनुद्यमनेऽच् इति अच्प्रत्ययः
sp001-004853_KS_01	शरीरास्य अर्धहराम् शरीरार्धहराम्
sp001-004854_KS_01	कुलधुरन्धरादिवत् अवयवद्वारा समुदायविशेषकत्वात् समासः
sp001-004855_KS_01	अन्यथा तु अर्धस्य समप्रविभागवचनत्वात् अर्धशरीरेति स्यात्
sp001-004856_KS_01	एकवधूम् असपत्नीकाम् भार्याम्
sp001-004857_KS_01	पूर्वकाल इत्यादिना समासः
sp001-004858_KS_01	भवित्रीम् भाविनीम् समादिदेश
sp001-004859_KS_01	हरस्य अर्धाङ्गहारिणी एकपत्नी भविष्यतीति आदिष्टवानित्यर्थः
sp001-004860_KS_01	गुरुरिति
sp001-004861_KS_01	गुरुः पिता
sp001-004862_KS_01	गुरू गीःपतिपित्राद्यौ इत्यमरः
sp001-004863_KS_01	अतः नारदवचनाद्धेतोः अस्याः पार्वत्याः प्रगल्भे वयसि अपि यौवने सत्यपि
sp001-004864_KS_01	निवृत्तः अन्यस्मिन्वरे जामातरि अभिलाषो यस्य सः तथोक्तः सन्
sp001-004865_KS_01	वरो ना रूपजामात्रोः इति वैजयन्ती
sp001-004866_KS_01	तस्थौ
sp001-004867_KS_01	वरान्तरम् नान्विष्टवानित्यर्थः
sp001-004868_KS_01	ननु कुतः असौ निर्बन्धः इत्यत आह ऋते इति
sp001-004869_KS_01	तथाहि मन्त्रपूतम् मन्त्रैः पूतम् संस्कृतम् हूयत इति हव्यम्
sp001-004870_KS_01	आज्यादिकम् कृशानोः पावकात् ऋते कृशानुम् विना अन्यारादितर इत्यादिना पञ्चमी
sp001-004871_KS_01	अपराणि तेजांसि सुवार्णादीनि न अर्हन्ति
sp001-004872_KS_01	न भजन्तीत्यर्थः
sp001-004873_KS_01	ईश्वरात् अन्यस्य तद्योग्यस्याभावात्
sp001-004874_KS_01	तर्हि तमेव आहूय दीयतामित्याशङ्क्य आह
sp001-004875_KS_01	अयाचितारमिति
sp001-004876_KS_01	अद्रिः हिमवान् अयाचितारम् अयाचमानम् देवदेवम् महादेवम् सुताम् पार्वतीम्
sp001-004877_KS_01	ग्राहयितुम् स्वयम् आहूय परिग्राहयितुम् न शशाक नोत्सेहे
sp001-004878_KS_01	ग्रहे द्विकर्मकत्वम्
sp001-004879_KS_01	तथाहि साधुः सज्जनः
sp001-004880_KS_01	साधुर्वार्धुषिके चारौ सज्जने चाभिधेयवत् इति विश्वः
sp001-004881_KS_01	अभ्यर्थनाभङ्गभयेन याच्ञावैफल्यभीत्या इष्टे अपि अर्थे विषये माध्यस्थ्यम् औदासीन्यम् अवलम्बते
sp001-004882_KS_01	न च तथैव स्थितः किम् तु उपायान्तरम् चिन्तितवानिति वक्तुम् प्रस्तौति
sp001-004883_KS_01	यदेति
sp001-004884_KS_01	शोभनाः दन्ताः यस्याः सा सुदती
sp001-004885_KS_01	वयसि दन्तस्य दतृ इति दत्रादेशः
sp001-004886_KS_01	उगितश्च इति ङीप्
sp001-004887_KS_01	सा पार्वती पूर्वे जनने पूर्वस्मिञ्जन्मनि
sp001-004888_KS_01	पूर्वादिभ्यो नवभ्यो वा इति स्मिन्नादेशविकल्पः
sp001-004889_KS_01	पूर्वम् ज्वलने इति पाठे पूर्वम् दाक्षायणीत्वे ज्वलने योगाग्नौ
sp001-004890_KS_01	यदा यस्मिन्काले दक्षरोषात् शरीरम् देहम् ससर्ज तत्याज
sp001-004891_KS_01	तदाप्रभृत्येव तदाद्येव यथा तथा पशुनाम् पतिः शिवः विमुक्तसङ्गः त्यक्तविषयासङ्गः सन्
sp001-004892_KS_01	अपरिग्रहः अपत्नीकः अभूत्
sp001-004893_KS_01	स्त्र्यन्तरम् न परिजग्राहेत्यर्थः
sp001-004894_KS_01	पत्नीपरिजनादानमूलशापाः परिग्रहाः इत्यमरः
sp001-004895_KS_01	स इति
sp001-004896_KS_01	कृत्तिवासाः चर्माम्बरः
sp001-004897_KS_01	अजिनम् चर्म कृत्तिः स्त्री इत्यमरः
sp001-004898_KS_01	यतात्मा नियतचित्तः
sp001-004899_KS_01	सः पशुपतिः तपसे तपोर्थम् गङ्गाप्रवाहोक्षित देवदारु
sp001-004900_KS_01	गङ्गाप्रवाहेण उक्षिताः सिक्ताः देवदारवः यस्मिंस्तत् तथोक्तम्
sp001-004901_KS_01	मृगनाभिगन्धि कस्तूरीगन्धवत्
sp001-004902_KS_01	कस्तूरीमृगसञ्चारादिति भावः
sp001-004903_KS_01	मृगनाभिर्मृगमदः कस्तूरी चाथ कोलकम् इत्यमरः
sp001-004904_KS_01	क्वणत् किन्नरम्
sp001-004905_KS_01	क्वणन्तो गायन्तः किन्नराः यस्मिंस्तत्तथोक्तम्
sp001-004906_KS_01	किञ्चित् किमपि हिमाद्रेः प्रस्थम् सानुम् अध्युवास
sp001-004907_KS_01	कुत्रचित्प्रस्थ उवासेत्यर्थः
sp001-004908_KS_01	उपान्वध्याङ्वसः इत्याधारस्य कर्मत्वम्
sp001-004909_KS_01	प्रस्थोऽस्त्री सानुमानयोः इत्यमरः
sp001-004910_KS_01	गणा इति
sp001-004911_KS_01	गणाः प्रमथगणाः
sp001-004912_KS_01	गणाः प्रमथसङ्ख्यौघाः इति वैजयन्ती
sp001-004913_KS_01	नमेरुप्रसवावतंसाः सुरपुन्नागकुसुमशेखराः
sp001-004914_KS_01	नमेरुः सुरपुन्नागः इति विश्वः
sp001-004915_KS_01	स्पर्शवतीः सुखस्पर्शाः
sp001-004916_KS_01	मृद्वीरित्यर्थः
sp001-004917_KS_01	प्रशंसायाम् मतुप्
sp001-004918_KS_01	भूर्जत्वचः भूर्जवल्कलानि दधानाः
sp001-004919_KS_01	वसानाः इत्यर्थः
sp001-004920_KS_01	मनःशिला विच्छुरिताः
sp001-004921_KS_01	मनःशिलाभिः धातुविशेषैः विच्छुरिताः अनुलिप्ताश्च सन्तः
sp001-004922_KS_01	शैलेयेनद्धेषु शिलायाम् भवम् शैलेयम्
sp001-004923_KS_01	गन्धौषधिविशेषः
sp001-004924_KS_01	शिलायाः स्त्रीभ्यो ढक् इति भावार्थे ढक्
sp001-004925_KS_01	शिलाजतु च शैलेयम् इति यादवः
sp001-004926_KS_01	तेन नद्धेषु व्याप्तेषु शिलातलेषु निषेदुः
sp001-004927_KS_01	उपविविशुः इत्यर्थः
sp001-004928_KS_01	तुषारेति
sp001-004929_KS_01	तुषारसङ्घात शिलाः
sp001-004930_KS_01	तुषारसङ्घाताः हिमघनाः त एव शिलाः ताः
sp001-004931_KS_01	खुराग्रैः समुल्लिखन् विदारयन् दर्पेण कलो मधुरध्वनिः यस्य सः दर्पकलः
sp001-004932_KS_01	विविग्नैःभीतैः गवयैः गोसदृशैः मृगविशेषैः कथञ्चित् कृच्छ्रेण दृष्टः
sp001-004933_KS_01	ककुदम् अस्य अस्तीति ककुद्मान्
sp001-004934_KS_01	वृषभः असोढः सिंहानाम् ध्वनिः येन सः असोढ सिंहध्वनिः
sp001-004935_KS_01	सिंहध्वनिम् असहमानः सन्
sp001-004936_KS_01	उन्ननाद उच्चैः ननाद
sp001-004937_KS_01	जगर्जेत्यर्थः
sp001-004938_KS_01	स्वभावोक्तिरलङ्कारः
sp001-004939_KS_01	तदुक्तम् स्वभावोक्तिरसौ चारु यथावद्वस्तुवर्णनम् इति
sp001-004940_KS_01	तत्रेति
sp001-004941_KS_01	तपसः फलानाम् इन्द्रत्वादीनाम् स्वयम् विधाता जनयिता
sp001-004942_KS_01	दातेत्यर्थः
sp001-004943_KS_01	अष्टौ मूर्तयो यस्य सः अष्टमूर्तिः ईश्वरः
sp001-004944_KS_01	भूतार्कचन्द्रयज्वानो मृर्तयोऽष्टौ प्रकीर्तिताः इति
sp001-004945_KS_01	तत्र प्रस्थे स्वम् स्वकीयम् एव मूर्त्यन्तरम् मूर्तिभेदम् समित् समिद्धम् समिद्भिः समिद्धम् दीपितम्
sp001-004946_KS_01	अग्निम् आधाय प्रतिष्ठाप्य केनापि कामेन कयापि फलकामनया तपः चचार चक्रे
sp001-004947_KS_01	प्रयोजनमनुद्दिश्य न मन्दोऽपि प्रवर्तते इति न्यायात् कामेनेत्युक्तम्
sp001-004948_KS_01	तस्य अवाप्तसमस्तकामत्वात् केनापीत्युक्तम्
sp001-004949_KS_01	अनर्घ्यमिति
sp001-004950_KS_01	अद्रीणाम् नाथः अद्रिनाथः हिमवान्
sp001-004951_KS_01	अर्घम् मूल्यम् अर्हतीत्यर्थः
sp001-004952_KS_01	मूल्ये पूजाविधावर्घः इत्यमरः
sp001-004953_KS_01	दण्डादिभ्यो यत् इति यत्प्रत्ययः
sp001-004954_KS_01	अर्घ्यो न भवतीत्यनर्घ्यः तम् अनर्घ्यम्
sp001-004955_KS_01	अमूल्यमित्यर्थः
sp001-004956_KS_01	स्वर्ग ओकः स्थानम् येषाम् तेषाम् स्वर्गौकसाम् देवानाम् अर्चितम्
sp001-004957_KS_01	देवैः पूज्यमानमित्यर्थः
sp001-004958_KS_01	मतिबुद्धिपूजार्थेभ्यश्च इति वर्तमाने क्तः
sp001-004959_KS_01	क्तस्य च वर्तमाने इति षष्ठी
sp001-004960_KS_01	तम् ईश्वरम् अर्घ्येण पूजार्थोदकेन
sp001-004961_KS_01	पादार्घ्याभ्याम् च इति यत् प्रत्ययः
sp001-004962_KS_01	षट्तु त्रिष्वर्घ्यमर्घार्थे पाद्यम् पादाय वारिणि इत्यमरः
sp001-004963_KS_01	अर्चयित्वा पूजयित्वा अस्य ईश्वरस्य आराधनाय सखीभ्याम् जयाविजयाभ्याम् समेताम्
sp001-004964_KS_01	सखी समेताम् प्रयताम् नियताम् तनूजाम् सुताम् समादिदेश आज्ञापयामास
sp001-004965_KS_01	प्रत्यर्थीति
sp001-004966_KS_01	गिरिशः शिवः समाधेः प्रत्यर्थिभूताम् प्रतिपक्षभूताम्
sp001-004967_KS_01	सुप्सुपेति समासः
sp001-004968_KS_01	अपि श्रोतुमिच्छन्तीम् शुश्रूषमाणाम् सेवमानाम्
sp001-004969_KS_01	सेवका हि सेव्ये दत्तकर्णाः भवन्ति
sp001-004970_KS_01	इच्छार्थे सन्प्रत्ययः
sp001-004971_KS_01	ज्ञाश्रुस्मृदृशाम् सनः इत्यात्मनेपदम्
sp001-004972_KS_01	ताम् पार्वतीम् अनुमेने अङ्गीचकार
sp001-004973_KS_01	न प्रतिषिद्धवान् इत्यभिप्रायः
sp001-004974_KS_01	न च एतावता धीरस्य कश्चिद्विकार इत्याशयः
sp001-004975_KS_01	धीरत्वमेव अर्थान्तरन्यासेन आह विकारेति
sp001-004976_KS_01	विकारहेतौ विकारस्य प्रकृतेः अन्यथात्वस्य हेतौ स्त्रीसन्निधानादिकारणे सति
sp001-004977_KS_01	विद्यमाने अपि येषाम् चेतांसि न विक्रयन्ते न विकृतिम् नीयन्ते ते एव धीराः
sp001-004978_KS_01	विक्रियन्ते इति कर्मणि लट्
sp001-004979_KS_01	अवचितेति
sp001-004980_KS_01	सुकेशी शोभनमूर्धजा
sp001-004981_KS_01	स्वाङ्गाच्चोपसर्जनादसंयोगोपधात् इति ङीष्
sp001-004982_KS_01	सा पार्वती अवचितानि लूनानि बलिपुष्पाणि पूजाकुसुमानि यया सा अवचित बलिपुष्पा
sp001-004983_KS_01	वेदिसम्मार्गदक्षा वेदेः नियमवेदिकायाः सम्मार्गे सम्मार्जने दक्षा
sp001-004984_KS_01	नियमविधि जलानाम् नियमविधेः नित्यकर्मानुष्ठानस्य यानि जलानि तेषाम् बर्हिषाम् कुशानाम् च
sp001-004985_KS_01	उपेनेत्री आनेत्री सती तच्छिरश्चन्द्रपादैः
sp001-004986_KS_01	तस्य गिरिशस्य शिरसि चन्द्रस्य पादैः रश्मिभिः
sp001-004987_KS_01	पादा रश्म्यङ्घ्रितुर्यांशाः इत्यमरः
sp001-004988_KS_01	नियमितपरिखेदा निवर्तितपरिश्रमा सती अहन्यहनि प्रत्यहम्
sp001-004989_KS_01	अव्ययम् विभक्तिसमीपसमृद्धी इत्यादिना नियतार्थे अव्ययीभावः
sp001-004990_KS_01	नपुंसकादन्यतरस्याम् इत्यच्प्रत्ययः
sp001-004991_KS_01	गिरिशम् उपचचार शुश्रूषाञ्चक्रे
sp001-004992_KS_01	इति श्रीमन्महामहोपाध्यायकोलाचलमल्लिनाथसूरिविरचितया सञ्जीवनीसमाख्यया
sp001-004993_KS_01	व्याख्यया समेतः श्रीकालिदासकृतौ कुमारसम्भवे महाकाव्ये उमोत्पत्तिर्नाम प्रथमः सर्गः
sp001-004994_KS_02	तस्मिन्निति
sp001-004995_KS_02	तस्मिन्काले पार्वतीशुश्रूषाकाले तारकेण तारकनाम्ना वज्रणखपुत्रेण केनचित् असुरेण
sp001-004996_KS_02	विप्रकृताः उपप्लुताः दिवम् ओकः स्थानम् येषाम् ते दिवौकसः देवाः
sp001-004997_KS_02	दिवम् स्वर्गेऽन्तरिक्षे च इति विश्वः
sp001-004998_KS_02	द्यौः ओक इति पक्षे पृषोदरादित्वात् साधुः
sp001-004999_KS_02	तुरम् त्वरितम् साहयति अभिभवतीति तुराषाट्
sp001-005000_KS_02	साहयतेः चौरादिकात् क्विप्
sp001-005001_KS_02	नहिवृतिवृषि इत्यादिना पूर्वपदस्य दीर्घः
sp001-005002_KS_02	प्रकृतिग्रहणे प्रातिपदिकस्यापि ग्रहणात्
sp001-005003_KS_02	मुग्धबोधकारस्तु तुराशब्दः टावन्त इत्याचष्टे
sp001-005004_KS_02	तम् तुरासाहम् देवेन्द्रम्
sp001-005005_KS_02	अजादिषु साङ्रूपत्वाभावात्
sp001-005006_KS_02	सहेः साढः सः इति षत्वम् न भवति
sp001-005007_KS_02	पुरोधाय पुरस्कृत्य
sp001-005008_KS_02	स्वयम्भुवः ब्रह्मणः इदम् स्वायम्भुवम्
sp001-005009_KS_02	सञ्ज्ञापूर्वकविधेः अनित्यत्वात् ओर्गुणः इति गुणो न
sp001-005010_KS_02	धाम स्थानम् ययुः
sp001-005011_KS_02	ब्रह्मलोकम् जग्मुः इत्यर्थः
sp001-005012_KS_02	तेषामिति
sp001-005013_KS_02	परिम्लानमुखश्रियाम् परिम्लाना परिक्षीणा मुखश्रीः मुखकान्तिः येषाम् तथोक्तानाम्
sp001-005014_KS_02	तेषाम् देवानाम् ब्रह्मा सुप्तपद्मानाम् मुकुलितारविन्दानाम् सरसाम् प्रातः दीधितिमान् सूर्यः इव आविरभूत्
sp001-005015_KS_02	प्रकाशोऽभूदित्यर्थः
sp001-005016_KS_02	प्रकाशे प्रादुराविः स्यात् इत्यमरः
sp001-005017_KS_02	सूर्योपमानेन तेषाम् म्लानिहरणत्वम् सूचितम्
sp001-005018_KS_02	अत्र उपमाऽलङ्कारः
sp001-005019_KS_02	तल्लक्षणम् तु स्वतः सिद्धेन भिन्नेन सम्मतेन च धर्मतः
sp001-005020_KS_02	साम्यमन्येन वर्ण्यस्य वाच्यम् चैकपदोपमा इति
sp001-005021_KS_02	अथेति
sp001-005022_KS_02	अथ आविर्भावानन्तरम् सर्वे ते देवाः सर्वतः समन्ततः मुखानि यस्य तम् सर्वतोमुखम्
sp001-005023_KS_02	चतुर्मुखमित्यर्थः वागीशम् वाचाम् विद्यानाम् ईशम् सर्वस्य जगतः
sp001-005024_KS_02	धातारम् स्रष्टारम् ब्रह्माणम् प्रणिपत्य नमस्कृत्य
sp001-005025_KS_02	अर्थात् अनपेताभिः अर्थ्याभिः
sp001-005026_KS_02	अर्थयुक्ताभिः इत्यर्थः
sp001-005027_KS_02	धर्मपथ्यर्थन्यायादनपेते इति यत्प्रत्ययः
sp001-005028_KS_02	वाग्भिः उपतस्थिरे
sp001-005029_KS_02	तुष्टुवुरित्यर्थः
sp001-005030_KS_02	उपाद्देवपूजासङ्गतिकरणमित्रकरणपथिष्विति वक्तव्यम्
sp001-005031_KS_02	इत्यात्मनेपदम्
sp001-005032_KS_02	स्तुतिप्रकारमाह नमः इत्यादिभिः द्वादशभिः श्लेकैः
sp001-005033_KS_02	नम इति
sp001-005034_KS_02	हे भगवन् इत्यध्याहार्य व्याख्येयम्
sp001-005035_KS_02	सृष्टेः प्राक्
sp001-005036_KS_02	अन्यारात् इत्यादिना अञ्चूत्तरपदयोगे पञ्चमी
sp001-005037_KS_02	केवलात्मने एकरूपाय
sp001-005038_KS_02	आत्मा वा इदमेक एव अग्र आसीत् इति श्रुतेः
sp001-005039_KS_02	निर्णीते केवलमिति त्रिलिङ्गम् त्वेक्कृत्स्नयोः इत्यमरः
sp001-005040_KS_02	पश्चात्सृष्टिप्रवृत्तिकाले
sp001-005041_KS_02	विभज्यते अनेनेति विभागः
sp001-005042_KS_02	गुणानाम् सत्त्वादीनाम् त्रयमेव विभागो यस्य तस्मै
sp001-005043_KS_02	गुणाः सत्त्वम् रजस्तमः इत्यमरः
sp001-005044_KS_02	भेदम् उपाधिम्
sp001-005045_KS_02	सृष्टृत्वादिकमित्यर्थः
sp001-005046_KS_02	उपेयुषे प्राप्तवते
sp001-005047_KS_02	उपेयिवाननाश्वाननूचानश्च इति निपातः
sp001-005048_KS_02	अत एव त्रिमूर्तये ब्रह्मविष्णुरुद्ररूपिणे तुभ्यम् नमः
sp001-005049_KS_02	नमः स्वस्ति इत्यादिना चतुर्थी
sp001-005050_KS_02	उक्तम् च नमो रजोजुषे सृष्टौ स्थितौ सत्त्वमयाय च
sp001-005051_KS_02	तमोरूपाय संहारे त्रिरूपाय स्वयम्भूवे इति
sp001-005052_KS_02	यदिति
sp001-005053_KS_02	न जायत इत्यजः
sp001-005054_KS_02	हे अज अपाम् जलानाम् अन्तः त्वया यत् अमोघम् अवन्ध्यम् बीजम् वीर्यम् उप्तम् निक्षिप्तम्
sp001-005055_KS_02	मुक्तम् इति पाठे विसृष्टमित्यर्थः
sp001-005056_KS_02	शुक्रम् तेजोरेतसी च बीजवीर्येन्द्रियाणि च इत्यमरः
sp001-005057_KS_02	अतः ते बीजात् चराचरम् स्थावरजङ्गमात्मकम्
sp001-005058_KS_02	समाहारे द्वन्द्वैकवद्भावः
sp001-005059_KS_02	विश्वम् जगत्
sp001-005060_KS_02	उत्पन्नमिति शेषः
sp001-005061_KS_02	तस्य विश्वस्य
sp001-005062_KS_02	प्रभवति अस्मादिति प्रभवः कारणम् गीयसे
sp001-005063_KS_02	अदश्चराचरम् विश्वम् प्रसवस्तस्त गीयते इति पाठे अद इदम् चराचरम् विश्वम् तस्य बीजस्य प्रसवो गीयते
sp001-005064_KS_02	लोक इति शेषः
sp001-005065_KS_02	अत्र मनुः अप एव ससर्जादौ तासु वीर्यमवासृजत्
sp001-005066_KS_02	तदण्डमभवद्धैमम् सहस्रांशुसमप्रभम् इति
sp001-005067_KS_02	तिसृभिरिति
sp001-005068_KS_02	एकः सृष्टेः प्राक् केवलः त्वम् तिसृभिः अवस्थाभिः त्रैगुण्यमयीभिः
sp001-005069_KS_02	हरिहरब्रह्मस्वरूपाभिः महिमानम् निजशक्तिम् उदीरयन् जृम्भयन् प्रलयस्थिति
sp001-005070_KS_02	सर्गाणाम् अन्तस्थित्युत्पत्तीनाम् कारणताम् गतः
sp001-005071_KS_02	इदम् पश्चाद्भेदमुपेयुषे इत्यस्य विवरणम् अतो न गतार्थत्वदोषः
sp001-005072_KS_02	स्त्रीपुंसाविति
sp001-005073_KS_02	स्त्री च पुमांश्च स्त्रीपुंसौ
sp001-005074_KS_02	अचतुर इत्यादिना अच्प्रत्ययान्तो निपातः
sp001-005075_KS_02	सिसृक्षया स्रष्टुमिच्छया भिन्नमूर्तेः द्विधाकृतविग्रहस्य ते तव आत्मनः देहस्य भागौ आत्मभागौ
sp001-005076_KS_02	आत्मा जीवे धृतौ देहे स्वभावे परमात्मानि इति विश्वः
sp001-005077_KS_02	तावेव भागौ प्रसृतिभाजः उत्पत्तिभाजः
sp001-005078_KS_02	सृज्यत इति सर्गः तस्य
sp001-005079_KS_02	निजसृष्टेः इत्यर्थः
sp001-005080_KS_02	माता च पिता च पितरौ
sp001-005081_KS_02	पिता मात्रा इत्येकशेषः
sp001-005082_KS_02	स्मृतौ
sp001-005083_KS_02	वृद्धैः इति शेषः
sp001-005084_KS_02	द्विधा कृत्वात्मनो देहम् अर्धेन पुरुषोऽभवत्
sp001-005085_KS_02	अर्धेन नारी तस्याम् सः विराजमसृजत्प्रभुः इति
sp001-005086_KS_02	स्वकालेति
sp001-005087_KS_02	स्वकालस्य परिमाणेन चतुर्युगसहस्राणि ब्रह्मणो दिनमुच्यते इत्युक्तरूपेण
sp001-005088_KS_02	व्यस्तम् विभक्तम् रात्रिन्दिवम् रात्र्यहनी यस्य तस्य
sp001-005089_KS_02	यद्यपि अचतुर इत्यादिसूत्रेण रात्रौ च दिवा च रत्रिन्दिवमिति सप्तम्यर्थे वृत्तौ
sp001-005090_KS_02	द्वन्द्व इत्युक्तम् तथापि दोषामन्यमहः दिवामन्या रात्रिः इत्यादौ इव
sp001-005091_KS_02	अत्राऽपि प्रातिपदिकार्थवृत्तित्वम् कथञ्चित्प्रयोगबलात् आश्रयणीयम्
sp001-005092_KS_02	ते तव यौ तु स्वप्नावबोधौ तावेव भूतानाम् प्रलयोदयौ संहारसृष्टी
sp001-005093_KS_02	यदाहुः यदा स देवो जागर्ति तदैव चेष्टते जगत्
sp001-005094_KS_02	यदा स्वपिति शान्तात्मा तदा सर्वम् प्रलीयते इति
sp001-005095_KS_02	एतच्च दैनन्दिनसृष्टिप्रलयाभिप्रायकम् महाप्रलयस्य ब्रह्मणो वर्षशतान्ते भावित्वात्
sp001-005096_KS_02	जगदिति
sp001-005097_KS_02	हे भगवन् त्वम् जगद्योनिः जगत्कारणम्
sp001-005098_KS_02	स्वयम् अयोनिः अनादित्वात् अकारणकः त्वम्
sp001-005099_KS_02	अन्तयतीत्यन्तः
sp001-005100_KS_02	पचाद्यच्
sp001-005101_KS_02	जगतः अन्तः जगत्संहर्ता स्वयम् निरन्तको नित्यत्वात् अन्तरहितः
sp001-005102_KS_02	त्वम् जगताम् आदिः जगदादिः
sp001-005103_KS_02	सृष्टेः प्रागपि सन्नित्यर्थः
sp001-005104_KS_02	अत एव त्वम् अनादिः आदिरहितः
sp001-005105_KS_02	त्वम् जगताम् ईशः नियन्ता स्वयम् निरीश्वरः
sp001-005106_KS_02	अनियम्य इत्यर्थः
sp001-005107_KS_02	यतो वा इमानि भूतानि जायन्ते इत्यादि श्रुतिरेवात्र प्रमाणम्
sp001-005108_KS_02	अत्र अयोनिरित्यादौ नञ्तत्पुरुषाश्रयणे विरोधः
sp001-005109_KS_02	बहुव्रीहिणा तु तत्परिहार इति विरोधाभासालङ्कारः
sp001-005110_KS_02	यथाहुः विरोधेतु विरोधाभासः इति
sp001-005111_KS_02	आत्मानमिति
sp001-005112_KS_02	हे भगवन् त्वम् आत्मानम् लोकानुग्रहार्थम् ब्रह्मरूपेण उत्पिपादयिषितम् स्वस्वरूपम् आत्मनैव वेत्सि जानासि
sp001-005113_KS_02	सर्वापि क्रिया कर्तव्यार्थज्ञानपूर्विकेति भावः
sp001-005114_KS_02	तथा आत्मानम आत्मनैव
sp001-005115_KS_02	आत्मन्येवेति अत्रापि सम्बध्यते
sp001-005116_KS_02	स्वस्मिन्नेव सृजसि
sp001-005117_KS_02	अधिष्ठानमपि स्वयमेवेत्यर्थः
sp001-005118_KS_02	स्वेमहिम्नि प्रतिष्ठितम् इति श्रुतेः
sp001-005119_KS_02	कृतिना समर्थेन
sp001-005120_KS_02	इदम् सर्वत्र सम्बध्यते
sp001-005121_KS_02	आत्मना स्वेनैव आत्मन्येव प्रलीयसे स्वस्मिन्नेव प्रलीनो भवसि
sp001-005122_KS_02	लीयतेः दैवादिकात् कर्तरि लट्
sp001-005123_KS_02	प्रकृत्यादिभ्य उपसङ्ख्यानम् इति वार्तिकात् सर्वत्रात्मनेति तृतीया
sp001-005124_KS_02	न हि ते प्रपञ्चस्येव ज्ञानोत्पत्तिलयेषु परापेक्षेति फलितार्थः
sp001-005125_KS_02	द्रव इति
sp001-005126_KS_02	त्वमित्यनुषज्यते
sp001-005127_KS_02	हे भगवन् त्वम् द्रवः सरित्समुद्रादिवद्रसात्मकोऽसि
sp001-005128_KS_02	सङ्घातेन निबिडसंयोगेन कठिनः महीधरादिवत्
sp001-005129_KS_02	स्थूलः इन्द्रियग्रहणयोग्यः घटादिवत्
sp001-005130_KS_02	सूक्ष्मः अतीन्द्रियः परमाण्वादिवत्
sp001-005131_KS_02	लघुः उत्पतनयोग्यः तूलादिवत्
sp001-005132_KS_02	गुरुः हेमाद्रिवत् अचलनीयः
sp001-005133_KS_02	व्यक्तः कार्यरूपोऽसि
sp001-005134_KS_02	व्यक्तेतरः कारणरूपश्चासि
sp001-005135_KS_02	एवम् विभूतिषु अणिमादिषु ते तव
sp001-005136_KS_02	प्रकामस्य भावः प्राकाम्यम् यथाकामत्वम्
sp001-005137_KS_02	उद्घात इति
sp001-005138_KS_02	हे भगवन् यासाम् गिराम् वाचाम् उद्घातः उपक्रमः प्रणवः ओङ्कारात्मकः
sp001-005139_KS_02	ओङ्कारप्रणवौ समौ इति
sp001-005140_KS_02	स्यादभ्यादानमुद्घात आरम्भः इति च अमरः
sp001-005141_KS_02	इदम् उपसंहारस्यापि उपलक्षणम्
sp001-005142_KS_02	ब्रह्मणः प्रणवम् कुर्यात् आदावन्ते च सर्वतः
sp001-005143_KS_02	दहत्येनः कृतम् पूर्वम् परस्ताच्च विशेषतः
sp001-005144_KS_02	इति निरुक्तपरिशिष्टयोः यास्कः
sp001-005145_KS_02	नीयन्ते एभिः अर्थविशेषाः इति न्यायाः स्वराः
sp001-005146_KS_02	उक्तम् च स्वरविशेषादर्थप्रतिपत्तिः इति
sp001-005147_KS_02	यथेन्द्रशत्रुः स्वरतोऽपराधात् इति
sp001-005148_KS_02	यासाम् गिराम् त्रिभिः न्यायैः उदात्तानुदात्तस्वरितैः स्वरैः उदीरणम् उच्चारणम्
sp001-005149_KS_02	यासाम् कर्म प्रतिपाद्यमित्यर्थः
sp001-005150_KS_02	यज्ञो ज्योतिष्टोमादिः
sp001-005151_KS_02	न तु चैत्यवन्दनादिरिति भावः
sp001-005152_KS_02	फलम् स्वर्गः
sp001-005153_KS_02	कर्मद्वारेति शेषः
sp001-005154_KS_02	कर्मस्वर्गौ ब्रह्मापवर्गयोः अपि उपलक्षणे
sp001-005155_KS_02	त्वम् तासाम् गिराम् वेदानामित्यर्थः
sp001-005156_KS_02	प्रभवति अस्मादिति प्रभवः कारणम्
sp001-005157_KS_02	प्रणेता स्मर्ता वा मतभेदेन
sp001-005158_KS_02	साङ्ख्यमतेन स्तुवन्ति
sp001-005159_KS_02	त्वामिति
sp001-005160_KS_02	हे भगवन् त्वाम् पुरुषस्य अर्थः भोगापवर्गरूपः तदर्थम् प्रवर्तत इति
sp001-005161_KS_02	पुरुषार्थप्रवर्तिनी ताम् प्रकृतिम् त्रैगुण्यात्मकम् मूलकारणम्
sp001-005162_KS_02	प्रकृतिः पञ्चभूतेषु प्रधानम् मूलकारणम्
sp001-005163_KS_02	इति यादवः
sp001-005164_KS_02	आमनन्ति कथयन्ति
sp001-005165_KS_02	म्ना अभ्यासे इति धातोः लट्
sp001-005166_KS_02	पाघ्राध्मास्थाम्ना इत्यादिना मनादेशः
sp001-005167_KS_02	प्रकृतिपुरुषभेदाग्रहणात् प्रकृतिपुरुषाभेदव्यपदेशः
sp001-005168_KS_02	त्वामेव ताम् प्रकृतिम् साक्षित्वेन पश्यतीति तद्दर्शिनम् उदासीनम् कूटस्थम् पुरुषम् विदुः विदन्ति
sp001-005169_KS_02	विदो लटो वा इति झेर्जुसादेशः
sp001-005170_KS_02	अजामेकाम् लोहितशुक्लकृष्णाम् इति श्रुतिरत्र प्रमाणम्
sp001-005171_KS_02	त्वमिति
sp001-005172_KS_02	हे भगवन् त्वम् पितॄणाम् अग्निष्वात्तादीनाम् अपि पिता
sp001-005173_KS_02	तेषामपि तर्पणीयः इत्यर्थः
sp001-005174_KS_02	देवानाम् इन्द्रादीनाम् अपि देवता
sp001-005175_KS_02	तेषामपि यजनीय इत्यर्थः
sp001-005176_KS_02	परतोऽपि परश्चासि
sp001-005177_KS_02	सर्वोत्तरोऽसीत्यर्थः
sp001-005178_KS_02	इन्द्रियेभ्यः परा ह्यर्थाः अर्थेभ्यश्च परम् मनः
sp001-005179_KS_02	मनसश्च परा बुद्धिः बुद्धेरात्मा महान्परः
sp001-005180_KS_02	महतः परमव्यक्तम् अव्यक्तात् पुरुषः परः
sp001-005181_KS_02	पुरुषान् न परम् किञ्चित् सा काष्ठा सा परा गतिः
sp001-005182_KS_02	इति सर्वोत्तरत्वाभिधानात्
sp001-005183_KS_02	वेधसाम् दक्षादीनाम् अपि विधाता स्रष्टा असि
sp001-005184_KS_02	त्वमेवेति
sp001-005185_KS_02	शश्वत्सिद्धः शाश्वतः
sp001-005186_KS_02	शैषिकः अण्प्रत्ययः
sp001-005187_KS_02	यद्यपि कालाट्ठञ् इति ठञपवादः
sp001-005188_KS_02	अत एव सूत्रकारस्यापि प्रयोगः
sp001-005189_KS_02	येषाम् च विरोधः शाश्वतिकः इति
sp001-005190_KS_02	तथापि प्रयोगवशात्साधुरिति वामन इति
sp001-005191_KS_02	शाश्वतः शश्वत्प्रयुक्तः शाश्वतः त्वमेव
sp001-005192_KS_02	हूयते इति हव्यम् हविः आज्यादिकम्
sp001-005193_KS_02	जुहोतीति होता यजमानश्च असि
sp001-005194_KS_02	भोज्यम् अभ्यवहार्यम् अन्नम्
sp001-005195_KS_02	भोज्यम् भक्ष्ये इति निपातनात् कुत्वाभावः
sp001-005196_KS_02	भोक्ता अन्नादश्च असि
sp001-005197_KS_02	वेद्यम् साक्षात् कार्यम् वस्तुवेदिता साक्षात्कर्ता च असि
sp001-005198_KS_02	ध्याता स्मर्ता च
sp001-005199_KS_02	यत्परम् वस्तु ध्येयम् तच्च असि
sp001-005200_KS_02	साक्षात्कार साधनभूतप्रत्ययविशेषप्रवाहो ध्यानम्
sp001-005201_KS_02	इतीति
sp001-005202_KS_02	वेधाः ब्रह्मा इति तेभ्यः देवेभ्यः
sp001-005203_KS_02	आख्यातोपयोगे इत्यपादानत्वात् पञ्चमी
sp001-005204_KS_02	यथार्थाः सत्याः अत एव हृदयम् गच्छन्तीति हृदयङ्गमाः मनोहराः
sp001-005205_KS_02	खच्प्रकरणे गमेः सुप्युपसङ्ख्यानम् इति खच्प्रत्ययः
sp001-005206_KS_02	अरुर्द्विषजन्तस्य मुम् इति मुमागमः
sp001-005207_KS_02	स्तुतीः स्तोत्राणि श्रुत्वा प्रसादाभिमुखः अनुग्रहप्रवणः सन्
sp001-005208_KS_02	दिवौकसः देवान्प्रत्युवाच
sp001-005209_KS_02	अथ कविराह
sp001-005210_KS_02	पुराणस्येति
sp001-005211_KS_02	द्रव्यगुणक्रियाजातिभेदेन चत्वारः अवयवाः यस्याः इति चतुष्टयी चतुर्विधा
sp001-005212_KS_02	सङ्ख्याया अवयवे तयप् इति तयप्
sp001-005213_KS_02	टिङ्ढाणञ्द्वयसच् इत्यादिना ङीप्
sp001-005214_KS_02	शब्दानाम् प्रवृत्तिः वैखरीप्रमुखा वाग्वृत्तिः
sp001-005215_KS_02	उक्तम् च वैखरी शब्दनिष्पत्तिः मध्यमा श्रुतिगोचरा
sp001-005216_KS_02	द्योतितार्था च पश्यन्ती सूक्ष्मा वागनपायिनी इति
sp001-005217_KS_02	पुराणास्य पुरातनस्य
sp001-005218_KS_02	पृषोदरादित्वात्साधुः
sp001-005219_KS_02	कवेः कवयितुः तस्य ब्रह्मणः चतुर्भिः मुखैः समीरिता सती
sp001-005220_KS_02	तद्धितार्थ इत्यादिना उत्तरपदसमासः
sp001-005221_KS_02	समाहारे चतुर्मुखीति स्यात्
sp001-005222_KS_02	चरितार्था अन्वर्था आसीत्
sp001-005223_KS_02	चतुर्मुखोच्चारणात् चातुर्विध्यम् सफलमासीदित्यर्थः
sp001-005224_KS_02	भगवान् आह
sp001-005225_KS_02	स्वागतमिति
sp001-005226_KS_02	हे प्राज्यविक्रमाः प्रभूतपराक्रमाः देवाः
sp001-005227_KS_02	प्राज्यम् भूरिप्रभूतम् च इति यादवः
sp001-005228_KS_02	स्वान् स्वकीयान् अधीकारान् नियोगान्
sp001-005229_KS_02	उपसर्गस्य घञि इति वा दीर्घः
sp001-005230_KS_02	प्रभावैः सामर्थ्यैः अवलम्ब्य आस्थाय
sp001-005231_KS_02	यथाधिकारम् स्थित्वापीत्यर्थः
sp001-005232_KS_02	युगपत् समकालम् प्राप्तेभ्यः
sp001-005233_KS_02	युगपत्प्राप्त्या महत्कार्यम् अनुमीयत इति भावः
sp001-005234_KS_02	युगबाहुभ्यः
sp001-005235_KS_02	दीर्घबाहुभ्य इत्यर्थः
sp001-005236_KS_02	आजानुबाहुत्वम् भाग्यलक्षणम्
sp001-005237_KS_02	वः युष्मभ्यम्
sp001-005238_KS_02	बहुवचनस्य वस्नसौ इति वसादेशः
sp001-005239_KS_02	कर्मणा यमभिप्रैति इत्यत्र कर्मपदेन क्रियाग्रहणात्सम्प्रदानत्वम्
sp001-005240_KS_02	स्वागतम् शोभनम् आगमनम्
sp001-005241_KS_02	काकुरत्र अनुसन्धेया
sp001-005242_KS_02	किमिति
sp001-005243_KS_02	वत्साः इत्युत्तरश्लोकीय सम्बोधनम् अत्रापि अनुषञ्जनीयम्
sp001-005244_KS_02	हे वत्साः पुत्रकाः हिमेन नीहारेण क्लिष्टप्रकाशानि मन्दप्रभाणि ज्योतींषि नक्षत्राणीव
sp001-005245_KS_02	दीप्तिताराहुताशेषु ज्योतिः इति शाश्वतः
sp001-005246_KS_02	वः युष्माकम् मुखानि पुरा यथा पूर्वम् इव आत्मीयाम् द्युतिम् न बिभ्रति
sp001-005247_KS_02	इदम् किम्
sp001-005248_KS_02	किन्निबन्धनमित्यर्थः
sp001-005249_KS_02	किमिदमित्यनेन वाक्यार्थः परामृश्यते
sp001-005250_KS_02	उक्तमेव प्रपञ्चयति सप्तभिः श्लोकैः
sp001-005251_KS_02	प्रशमादिति
sp001-005252_KS_02	अर्चिषाम् तेजसाम् प्रशमात् निर्वाणात् अनुद्गीर्णसुरायुधम्
sp001-005253_KS_02	अनुदितचित्रप्रभमित्यर्थः
sp001-005254_KS_02	एतत् वृत्रस्य हन्तुः इन्द्रस्य कुलिशम् वज्रम्
sp001-005255_KS_02	कुण्ठिता अश्रयो यस्य तत्कुण्ठिताश्रि कुण्ठितकोटीव लक्ष्यते दृश्यते
sp001-005256_KS_02	किम् चेति
sp001-005257_KS_02	किम् च अयम् अरिदुर्वारः रिपुदुष्प्रधर्षः प्रचेतसः वरुणस्य
sp001-005258_KS_02	प्रचेता वरुणः पाशी इत्यमरः
sp001-005259_KS_02	पाणौ पाशः रज्जुः आयुधविशेषः
sp001-005260_KS_02	मन्त्रेण गारुडेन हतवीर्यस्य प्रतिबद्धशक्तेः
sp001-005261_KS_02	फणिनः सर्पस्य दैन्यम् शोच्यत्वम् आश्रितः
sp001-005262_KS_02	अत्र फणिनिष्ठदैन्यस्य पाशे असम्भवात् दैन्यमिव दैन्यमिति कल्पनात् असम्भवद्वस्तुसम्बन्धो निदर्शनालङ्कारः
sp001-005263_KS_02	कुबेरस्येति
sp001-005264_KS_02	अपविद्धा त्यक्ता गदा येन सः अपबिद्धगदः
sp001-005265_KS_02	अत एव भग्नशाखः द्रुमः इव स्थितः कुबेरस्य बाहुः मनः शल्यम्
sp001-005266_KS_02	दुःखहेतुत्वात् मनसः शल्यप्रायत्वम् इत्यर्थः
sp001-005267_KS_02	पराभवम्
sp001-005268_KS_02	शत्रुकृतमिति शेषः
sp001-005269_KS_02	शंसतीव कथयतीव
sp001-005270_KS_02	लक्षणया अनुमापयतीत्यर्थः
sp001-005271_KS_02	बाहौ मुख्यकथनस्य असम्भवात् इवशब्दोऽप्यत एव
sp001-005272_KS_02	यम इति
sp001-005273_KS_02	अस्तम् नाशम् इताः प्राप्ताः
sp001-005274_KS_02	अस्तमिति मकारान्तम् अव्ययम्
sp001-005275_KS_02	तस्य द्वीतीयाश्रितातीतपतितगतात्यस्तप्राप्तापन्नैः इति समासः
sp001-005276_KS_02	अस्तमिताः त्विषः यस्य तेन निस्तेजस्केन दण्डेन यमोऽपि भूमिम् विलिखन् अमोघेऽपि प्रागिति भावः
sp001-005277_KS_02	अस्मिन्दण्डे निर्वाणालातस्य शान्तोल्मुकस्य
sp001-005278_KS_02	अलातम् नाम भूलेखनशलाका तस्य यल्लाघवम् क्लैब्यम् तत्कुरुते
sp001-005279_KS_02	अलातमुल्मुकम् ज्ञेयम् इति हलायुधः
sp001-005280_KS_02	निर्वाणोऽवाते इति निपातनात् निष्ठानत्वम्
sp001-005281_KS_02	अत्रापि लाघवमिव लाघवमिति कल्पनात् निदर्शनालङ्कारः
sp001-005282_KS_02	अमी इति
sp001-005283_KS_02	प्रतापक्षत्या तेजसाम् क्षयेण शीतलाः अमी आदित्याश्च
sp001-005284_KS_02	द्वादशेति शेषः
sp001-005285_KS_02	कथम्
sp001-005286_KS_02	केन हेतुना इत्यर्थः
sp001-005287_KS_02	चित्रन्यस्ताः चित्रलिखिताः इव
sp001-005288_KS_02	प्रकामम् अत्यन्तम् आलोकनीयताम् दृश्यताम् गताः प्रात्पाः
sp001-005289_KS_02	पर्याकुलेति
sp001-005290_KS_02	मरुताम् वायूनाम्
sp001-005291_KS_02	सप्तसप्तानामिति शेषः
sp001-005292_KS_02	पर्याकुलत्वात् स्खलितगतित्वाद्धेतोः वेगस्य भङ्गः अम्भसाम् जलानाम् प्रतीपगमनात्
sp001-005293_KS_02	उत्तानावरोहादित्यर्थः
sp001-005294_KS_02	ओघस्य संरोधः प्रवाहप्रतिबन्ध इव अनुमीयते
sp001-005295_KS_02	आवर्जितेति
sp001-005296_KS_02	आवर्जितेषु परिभवदुःखावनम्रेषु जटानाम् मौलिषु जटाजूटेषु विलम्बिन्यः
sp001-005297_KS_02	स्रंसिन्यः शशिकोटयः चन्द्ररेखाः येषाम् ते तथोक्ताः
sp001-005298_KS_02	रुद्राणाम् अपि
sp001-005299_KS_02	एकादशानामिति शेषः
sp001-005300_KS_02	मूर्धानः क्षतम् हुङ्कारम् शंसन्तीति तथोक्ताः
sp001-005301_KS_02	हुङ्कारक्षत्यनुमापकाः इत्यर्थः
sp001-005302_KS_02	हुङ्कारशस्त्रा हि रुद्राः इति भावः
sp001-005303_KS_02	लब्धेति
sp001-005304_KS_02	प्रथमम् पूर्वम् लब्धप्रतिष्ठाः लब्धस्थितयः
sp001-005305_KS_02	लब्धावकाशाः इत्यन्यत्र
sp001-005306_KS_02	यूयम् बलवत्तरैः पौरुषातिरेकात् प्रबलतरैः
sp001-005307_KS_02	निरवकाशैः इत्यपरत्र
sp001-005308_KS_02	परैः शत्रुभिः उत्सर्गाः सामान्यशास्त्राणि मा हिंस्यात् इत्येवमादीनि
sp001-005309_KS_02	अपोद्यन्ते एभिः इत्यपवादैः
sp001-005310_KS_02	गामालभेता इत्यादिभिः विशेषशास्त्रैरिव किम् कृतव्यावृत्तयः कृतप्रतिष्ठाभङ्गाः
sp001-005311_KS_02	कृतविषयसङ्कोचरूपबाधाः इत्यन्यत्र
sp001-005312_KS_02	विषयसङ्कोच एव बाधः इत्याचार्याः
sp001-005313_KS_02	निषेधशास्त्रस्य वैदिकहिंसापरिहारेण लौकिकमात्रे व्यवस्थापनात् विषयसङ्कोच इत्यलम् अतिगहनावगाहनेन
sp001-005314_KS_02	तदिति
sp001-005315_KS_02	तत्तस्मात्कारणात्
sp001-005316_KS_02	हे वत्साः पुत्रकाः
sp001-005317_KS_02	वत्सस्त्वर्भकपुत्राद्योः वर्षे वत्सम् तु वक्षसि इति विश्वः
sp001-005318_KS_02	स्वयम् पितामहत्वात् वत्साः इत्यामन्त्रयते
sp001-005319_KS_02	सम्भूय आगताः समागताः इतो मत्तः किम् प्रार्थयध्वम्
sp001-005320_KS_02	किमिच्छतेत्यर्थः
sp001-005321_KS_02	ब्रूत
sp001-005322_KS_02	लोकरक्षणे यूयमेव कर्तार इत्याह
sp001-005323_KS_02	मयि लोकानाम् सृष्टिः हि रक्षा युष्मासु अवस्थिता
sp001-005324_KS_02	अतः तदर्थमपि नस्ति मदपेक्षा इत्यर्थः
sp001-005325_KS_02	तत इति
sp001-005326_KS_02	ततः भगवत्प्रश्नानन्तरम् वासवः इन्द्रः गुरुम् बृहस्पतिम्
sp001-005327_KS_02	गुरूगीष्पतिपित्राद्यौ इत्यमरः
sp001-005328_KS_02	मन्दानिलोद्धूतः यः कमलाकरः स इव शोभते इति तेन तथोक्तेन नेत्राणाम् सहस्रेण नोदयामास प्रेरयामास
sp001-005329_KS_02	सहस्रग्रहणम् आस्थातिशयार्थम्
sp001-005330_KS_02	अनिमेषाणाम् अपि प्रयत्नवशात् अक्षिस्पन्दः न विरुध्यते
sp001-005331_KS_02	स इति
sp001-005332_KS_02	हरेः इन्द्रस्य
sp001-005333_KS_02	इन्द्रो दुश्च्यवनो हरिः इति हलायुधः
sp001-005334_KS_02	सहस्रात् नयनेभ्यः अधिकम् सहस्रनयनाधिकम्
sp001-005335_KS_02	तदगोचरदर्शित्वादिति भावः
sp001-005336_KS_02	द्वे नेत्रे यस्य तत् द्विनेत्रम्
sp001-005337_KS_02	प्रसिद्धात् चक्षुषोऽयम् विशेष इत्यर्थः
sp001-005338_KS_02	चक्षुः चक्षुर्भूतः
sp001-005339_KS_02	चक्षुष्ट्वारोपस्य प्रकृतोपयोगात् परिणामालङ्कारः सः च वाचस्पतिः
sp001-005340_KS_02	कस्कादित्वात् अलुक्सत्वे
sp001-005341_KS_02	षष्ठ्याः पतिपुत्र इत्यादिना सत्वमिति स्वामी
sp001-005342_KS_02	तन्न छन्दोविषयत्वात्
sp001-005343_KS_02	प्राञ्जलिः सन्
sp001-005344_KS_02	जलजासनम् ब्रह्माणम् इदम् उवाच
sp001-005345_KS_02	एवमिति
sp001-005346_KS_02	हे भगवन् षड्गुणैश्वर्यसम्पन्न यदात्थ कृतव्यावृत्तयः परैः इति यद्ब्रवीषि
sp001-005347_KS_02	ब्रुवः पञ्चानाम् इतयादिना आहादेशः
sp001-005348_KS_02	वर्तमानसामीप्ये वर्तमानवद्वा इति वर्तमानप्रयोगः
sp001-005349_KS_02	वामनस्तु भ्रान्तोऽयम् प्रयोग इत्याह
sp001-005350_KS_02	आहेति भूते णलन्तभ्रमवदिति
sp001-005351_KS_02	आहेत्युपलक्षणम्
sp001-005352_KS_02	तदेवम् सत्यम् नः अस्माकम् पदम् अधिकारः परैः शत्रुभिः आमृष्टम् आक्षित्पम्
sp001-005353_KS_02	हे प्रभो प्रत्येकम् प्रतिपुरुषम् विनियुक्तात्मा प्रवेशितस्वरूपः
sp001-005354_KS_02	सर्वान्तर्यामीत्यर्थः
sp001-005355_KS_02	कथम् न ज्ञास्यसि न वेत्सि
sp001-005356_KS_02	वर्तमानेऽपि वचनभङ्ग्या भविष्यन्निर्देशः प्रसिद्धः
sp001-005357_KS_02	अपन्हवे ज्ञः अकर्मकाच्च इत्यात्मनेपदविकल्पः
sp001-005358_KS_02	भवदिति
sp001-005359_KS_02	भवतः त्वत्तः लब्धेन वरेण उदीर्णः उद्धतः तारकः इत्याख्या नामधेयम् यस्य सः तारकाख्यः
sp001-005360_KS_02	महान् असुरः महासुरः
sp001-005361_KS_02	सन्महत्परमोत्तमोत्कृष्टाः पूज्यमानैः इति तत्पुरुषः
sp001-005362_KS_02	धूमकेतुः उत्पातविशेष इव लोकानाम् उपप्लवाय उपद्रवाय उत्थितः उत्पन्नः
sp001-005363_KS_02	पुर इति
sp001-005364_KS_02	अस्य तारकस्य पुरे रविः सूर्यः तावन्तम् तावन्मात्रमेव आतपम् तनोति
sp001-005365_KS_02	यावन्मात्रेण यावतैव
sp001-005366_KS_02	यावती मात्रा मितिः यस्य यावन्मात्रम् तेन वा
sp001-005367_KS_02	अल्पपरिमाणेनेत्यर्थः
sp001-005368_KS_02	मात्रा परिच्छदे
sp001-005369_KS_02	अल्पे च परिमाणे सा मात्रम् कार्त्स्न्येऽवधारणे इत्यमरः
sp001-005370_KS_02	दीर्घिकासु क्रीडावापीषु कमलानाम् उन्मेषः विकासः
sp001-005371_KS_02	साध्यते निष्पाद्यते
sp001-005372_KS_02	कठोरकिरणोऽपि मन्दोष्णः सन्नेव तद्भीत्या पुरे प्रकाशत इत्यभिप्रायः
sp001-005373_KS_02	सर्वाभिरिति
sp001-005374_KS_02	चन्द्रः तम् तारकम् सर्वदा
sp001-005375_KS_02	कृष्णपक्षेऽपीत्यर्थः
sp001-005376_KS_02	सर्वाभिः कलाभिः निषेवते
sp001-005377_KS_02	कला तु षोडशो भागः इत्यमरः
sp001-005378_KS_02	केवलाम् हरचूडामणीकृताम् शिवशिरोमणीकृताम् लेखाम् नादत्ते न गृह्णाति
sp001-005379_KS_02	व्यावृत्तेति
sp001-005380_KS_02	वायुः स्तेनस्य भावः कर्म वा स्तेयम् चौर्यम्
sp001-005381_KS_02	स्तेनाद्यन्नलोपश्च इति यत्प्रत्ययो नलोपश्च
sp001-005382_KS_02	कुसुमानाम् स्तेयम् तस्मात् स्तेयाभियोगात् दण्डाद्वा साध्वसम् भयम् तस्माद्धेतोः उद्याने व्यावृत्तगतिः
sp001-005383_KS_02	निवृत्तोद्यानसञ्चारः सन्नित्यर्थः
sp001-005384_KS_02	सापेक्षत्वेऽपि गमकत्वात् समासः
sp001-005385_KS_02	तत्पार्श्वे तत्समीपे
sp001-005386_KS_02	तालस्य वृन्तैः उद्ग्रथ्यते
sp001-005387_KS_02	तालस्येव वृन्तमस्येति वा तालवृन्तम् तस्य अनिलात् व्यजनसञ्चारपवनात् अधिकम् यथा तथा न वाति
sp001-005388_KS_02	व्यजनम् तालवृन्तकम् इत्यमरः
sp001-005389_KS_02	पर्यायेति
sp001-005390_KS_02	ऋतवः षड् वसन्तादयः पर्यायसेवाम् क्रमसेवाम् उत्सृज्य पुष्पाणाम् सम्भारे सङ्ग्रहे तत्पराः
sp001-005391_KS_02	आसक्ताः सन्तः इत्यर्थः
sp001-005392_KS_02	तत्परे प्रसितासक्तौ इत्यमरः
sp001-005393_KS_02	उद्यानपालैः उद्यानाधिकृतैः सामान्यम् साधारणम् यथा भवति तथा तम् तारकम् उपासते सेवन्ते
sp001-005394_KS_02	शीतोष्णादिदोषप्रकाशनम् तु दूरापास्तमित्यर्थः
sp001-005395_KS_02	तस्येति
sp001-005396_KS_02	सरिताम् पतिः समुद्रः तस्य तारकस्य उपायनानाम् प्राभृतानाम् योग्यानि
sp001-005397_KS_02	प्राभृतम् तु प्रदेशनम्
sp001-005398_KS_02	उपायनम् इत्यमरः
sp001-005399_KS_02	रत्नानि अम्भसाम् अन्तरा निष्पत्तेः परिपाकपर्यन्तम्
sp001-005400_KS_02	विकल्पात् असमासः
sp001-005401_KS_02	कथमपि महता यत्नेन प्रतीक्षते
sp001-005402_KS_02	कदा वा परिपच्येरन् इति एकाग्रेण पालयतीत्यर्थः
sp001-005403_KS_02	ज्वलदिति
sp001-005404_KS_02	किञ्चेति चार्थः
sp001-005405_KS_02	ज्वलन्त्यः मणीनाम् शिरोरत्नानाम् शिखाः ज्वालाः येषाम् ते वासुकिप्रमुखाः भुजङ्गाः सर्पाः
sp001-005406_KS_02	सिद्धाश्च ध्वन्यन्ते
sp001-005407_KS_02	भुजङ्गः सिद्धसर्पयोः इत्यमरः
sp001-005408_KS_02	निशि स्थिरप्रदीपताम् अनिर्वाणदीपत्वम् एत्य एनम् तारकम् पर्युपासते परिवृत्य सेवन्ते
sp001-005409_KS_02	तत्कृतेति
sp001-005410_KS_02	इन्द्रोपि तेन तारकेण कृतम् तत्कृतम् अनुग्रहम् प्रसादम् अपेक्षते इति तथोक्तः सन्
sp001-005411_KS_02	मुहुः दूतहारितैः दूतप्रापितैः कल्पद्रुमाणाम् विभूषणैः
sp001-005412_KS_02	तत्प्रसूनैरित्यर्थः
sp001-005413_KS_02	तम् तारकम् अनुकूलयति अनुकूलम् करोति
sp001-005414_KS_02	इत्थमिति
sp001-005415_KS_02	इत्थम् उक्तप्रकारेण रविशशिपवनोदधिभुजङ्गसुरेन्द्रैः आराध्यमानः अपि भुवनत्रयम् क्लिश्नाति पीडयति
sp001-005416_KS_02	तथाहि
sp001-005417_KS_02	दुर्जनः प्रत्यपकारेण प्रतीकारेणैव शाम्येत् शान्तो भवेत्
sp001-005418_KS_02	उपकारेण तु न शाम्येत्
sp001-005419_KS_02	प्रत्युत प्रकुप्यतीति भावः
sp001-005420_KS_02	तेनेति
sp001-005421_KS_02	तेन तारकेण अमरवधूहस्तैः
sp001-005422_KS_02	सुकुमारैरिति भावः
sp001-005423_KS_02	तैरपि सदयम् आलूनाः अवतंसार्थम् छिन्नाः पल्लवाः येषाम् ते नन्दनद्रुमाः
sp001-005424_KS_02	छेदाश्च पाताश्च छेदपाताः तेषाम्
sp001-005425_KS_02	अभिजानन्तीत्यभिज्ञाः
sp001-005426_KS_02	कृद्योगात्कर्मणि षष्ठी
sp001-005427_KS_02	क्रियन्ते
sp001-005428_KS_02	वीज्यत इति
sp001-005429_KS_02	हि यस्मात्कारणात् स तारकः संसुप्तः सन्
sp001-005430_KS_02	श्वाससाधारणः निश्वाससमानः अनिलः येषाम् तैः
sp001-005431_KS_02	ततोऽपि आधिक्ये निद्राभङ्गभयादिति भावः
sp001-005432_KS_02	वाष्पशीकरवर्षिभिः
sp001-005433_KS_02	तासाम् स्त्रीणाम् रोदनस्य अयम् अवसर इति भावः
sp001-005434_KS_02	सुरवन्दीनाम् सुरप्रग्रहस्त्रीणाम् सम्बन्धिभिः
sp001-005435_KS_02	प्रग्रहापग्रहौ बन्द्याम् इत्यमरः
sp001-005436_KS_02	चामरैः वीज्यते
sp001-005437_KS_02	उत्पाट्येति
sp001-005438_KS_02	तेन तारकेण हरिताम् सूर्याश्वनाम्
sp001-005439_KS_02	हरित्सूर्ये च सूर्याश्वे वर्णे च हरिते दिशि इति विश्वः
sp001-005440_KS_02	खुरैः शफैः क्षुण्णानि चूर्णितानि
sp001-005441_KS_02	एतेन तेषाम् अत्यौन्नत्यम् सूचितम्
sp001-005442_KS_02	मेरुश्रृङ्गाणि उत्पाट्य स्वेषु वेश्मसु
sp001-005443_KS_02	वेश्मस्विति बहुवचनेन अस्य भुवनत्रयनिवासः सूचितः
sp001-005444_KS_02	आक्रीडन्ते एषु आक्रीडाः
sp001-005445_KS_02	ते च ते पर्वताः कल्पिताः कृताः
sp001-005446_KS_02	मन्दाकिन्या इति
sp001-005447_KS_02	साम्प्रतम् सम्प्रति मन्दाकिन्याः भागीरथ्याः दिग्वारणानाम् दिग्गजानाम् मदैः आविलम् कलुषम् पयः जलमेव
sp001-005448_KS_02	शिष्यत इति शेषम् शिष्टम्
sp001-005449_KS_02	कर्मणि अण्प्रत्ययः
sp001-005450_KS_02	त्रिष्वन्यत्रोपयुज्यते इति नपुंसकत्वम्
sp001-005451_KS_02	तर्हि कनककमलानि क्व गतानीत्याह
sp001-005452_KS_02	हेमेति
sp001-005453_KS_02	हेमाम्भोरुहाण्येव सस्यानि तेषाम् तु तस्य वाप्यः तद्वाप्यः एव धाम स्थानम्
sp001-005454_KS_02	सर्वाण्यपि उत्पाट्य स्वदीर्घिकास्वेव प्रतिरोपितवान् इत्यर्थः
sp001-005455_KS_02	भुवनेति
sp001-005456_KS_02	तस्य तारकस्य आपातात् समापत्तेः भयात् विमानानाम् पथि खिलीभूते अप्रहतीभूते सति
sp001-005457_KS_02	द्वे खिलाप्रहते समे इत्यमरः
sp001-005458_KS_02	स्वर्गिभिः देवैः भुवनानाम् आलोकने प्रीतिः नानुभूयते
sp001-005459_KS_02	यज्वभिरिति
sp001-005460_KS_02	यज्वभिः विधिवत् इष्टवद्भिः
sp001-005461_KS_02	यज्वा तु विधिनेष्टवान् इत्यमरः
sp001-005462_KS_02	सुयजोर्ङ्वनिप् इति ङ्वनिप्प्रत्ययः
sp001-005463_KS_02	विततेषु अध्वरेषु यज्ञेषु सम्भृतम् दत्तम् हव्यम् हविः मायी मायावी
sp001-005464_KS_02	व्रीह्यादित्वात् इनिप्रत्ययः
sp001-005465_KS_02	सः तारकः नः अस्माकम् मिषताम् पश्यताम्
sp001-005466_KS_02	पश्यत्सु सत्स्वित्यर्थः
sp001-005467_KS_02	षष्ठी चानादरे इति षष्ठी
sp001-005468_KS_02	जातवेदाः वह्निरेव मुखम् तस्मात् जातवेदोमुखात् आच्छिनत्ति
sp001-005469_KS_02	आक्षिप्य गुह्णातीत्यर्थः
sp001-005470_KS_02	उच्चैरिति
sp001-005471_KS_02	किञ्चेति चार्थः
sp001-005472_KS_02	तेन तारकेण उच्चैः उन्नतः उच्चैः श्रवाः नाम हयः रत्नम् इव हयरत्नम् अश्वश्रेष्ठः
sp001-005473_KS_02	रत्नम् श्रेष्ठे मणावपि इति विश्वः
sp001-005474_KS_02	अस्य शुभ्रत्वात् उत्प्रेक्षतेः देहबद्धम् बद्धदेहम्
sp001-005475_KS_02	मूर्तिमदित्यर्थः
sp001-005476_KS_02	आहिताग्न्यादित्वात् निष्ठायाः परानिपातः
sp001-005477_KS_02	चिरकालार्जितम् इन्द्रस्य यशः इव अहारि अपहृतम्
sp001-005478_KS_02	तस्मिन्निति
sp001-005479_KS_02	क्रूरे घातुके
sp001-005480_KS_02	नृशंसो घातुकः क्रूरः इत्यमरः
sp001-005481_KS_02	तस्मिन् असुरे नः अस्माकम् सर्वे उपायाः सन्निपातदोषत्रयस्य प्रकोपजे सान्निपातिके विकारे ज्वरादौ
sp001-005482_KS_02	सन्निपाताच्च इति वक्तव्यात् ठक्
sp001-005483_KS_02	वीर्यवन्ति सारवन्ति औषधानीव प्रतिहतक्रियाः विफलप्रयोगाः भवन्ति
sp001-005484_KS_02	जयाशेति
sp001-005485_KS_02	किञ्चेति चार्थः
sp001-005486_KS_02	नूनम् अनेन हरिचक्रेण वयम् जेष्याम इति यत्र हरिचक्रे अस्माकम् जयाशा विजयाशंसा
sp001-005487_KS_02	आसीदिति शेषः
sp001-005488_KS_02	प्रतिघातेन प्रतिहत्या उत्थितार्चिषा उद्गततेजसा
sp001-005489_KS_02	तेन हरिचक्रेण विष्णोः सुदर्शनेन अस्य तारकस्य कण्ठे निष्कम् उरोभूषणम् अर्पितमिव इत्युत्प्रेक्षा
sp001-005490_KS_02	स्वयमेव निष्कमिव स्थितमित्यर्थः
sp001-005491_KS_02	तारकशिरश्छेदाय हरिणा चक्रम् त्यक्तम् तदपि नष्टशक्ति जातमिति भावः
sp001-005492_KS_02	साष्टे शते सुवर्णानाम् हेम्नि उरोभूषणे पले
sp001-005493_KS_02	दीनारेऽपि च निष्कोऽस्त्री इत्यमरः
sp001-005494_KS_02	तदीया इति
sp001-005495_KS_02	अद्य सम्प्रति निर्जितः ऐरावतः यैस्ते तथोक्ताः
sp001-005496_KS_02	तस्य तारकस्य इमे तदीयाः
sp001-005497_KS_02	गजाः पुष्कराश्च आवर्तकाश्च नामादयः येषाम् तेषु तोयदेषु मेघेषु तटाघातम् वप्रक्रीडाम् अभ्यस्यन्ति
sp001-005498_KS_02	तदिति
sp001-005499_KS_02	तत् तस्मात्कारणात्
sp001-005500_KS_02	हे विभो स्वामिन् मोक्तुम् भवम् त्यक्तुम् इच्छवः मुमुक्षवः विरक्ताः
sp001-005501_KS_02	भवस्य संसारस्य शान्तये निवृत्तये कर्मैव बन्धः तम् छिनत्तीति कर्मबन्धच्छित्तम् धर्मम् इव
sp001-005502_KS_02	आत्मज्ञानहेतुभूतमिति शेषः
sp001-005503_KS_02	तमेव विदित्वा अतिमृत्युमेति इति ज्ञानादेव मुक्तिः
sp001-005504_KS_02	तस्य तारकस्य शान्तये नाशाय
sp001-005505_KS_02	सेनाम् नयतीति सेनानीः चमूपतिः
sp001-005506_KS_02	सत्सूद्विष इत्यादिना क्विप्
sp001-005507_KS_02	तम् सेनान्यम् कञ्चित् स्रष्टुमिच्छामः
sp001-005508_KS_02	वयमिति शेषः
sp001-005509_KS_02	गोप्तारमिति
sp001-005510_KS_02	सुरसैन्यानाम् देवतासेनानाम् गोप्तारम् रक्षितारम् यम् सेनान्यम् पुरस्कृत्य पुरोधाय
sp001-005511_KS_02	पुरोऽव्ययम् इति गतित्वात् नमस्पुरसोर्गत्योः इति सकारः
sp001-005512_KS_02	गाम् पृथ्वीम् त्रायन्त इति गोत्राः तान्भिनत्तीति गोत्रभित् इन्द्रः
sp001-005513_KS_02	जयश्रियम् बन्दीमिव बन्दीकृताम् स्त्रियमिव शत्रुभ्यः सकाशात् प्रत्यानेष्यति प्रत्याहरिष्यति
sp001-005514_KS_02	तम् स्त्रष्टुमिति पूर्वेण सम्बन्धः
sp001-005515_KS_02	वचसीति
sp001-005516_KS_02	तस्मिन् बार्हस्पत्ये वचसि अवसिते परिसमाप्ते सति आत्मभूः ब्रह्मा गिरम् वाचम् ससर्ज जगादेत्यर्थः
sp001-005517_KS_02	सा गीः सौभाग्येन मनोहरत्वेन
sp001-005518_KS_02	हृद्भगसिन्ध्वन्ते पूर्वपदस्य च इत्युभयपदवृद्धिः
sp001-005519_KS_02	गर्जितादत् गर्जितस्य वा अनन्तराम् प्रवृत्ताम् वृष्टिम् जिगाय जितवती
sp001-005520_KS_02	गर्जितपरत्वादत् वृष्टेरिव तद्विज्ञापनफलत्वादत् गिरः सुभगत्वमिति भावः
sp001-005521_KS_02	सम्पत्स्यत इति
sp001-005522_KS_02	अयम् वः युष्माकम् कामः मनोरथः सेनानीरूपः सम्पत्स्यते सेत्स्यति
sp001-005523_KS_02	कश्चित् कियानपि कालः प्रतीक्ष्यताम्
sp001-005524_KS_02	तु किन्तु तस्य सेनान्यः सिद्धौ विषये आत्मना स्वयम् सर्गः सृष्टिरेव व्यापारः तम् न यास्यामि
sp001-005525_KS_02	नाहम् स्रक्ष्यामीत्यर्थः
sp001-005526_KS_02	इत इति
sp001-005527_KS_02	इतः मत्तः एव प्रात्पश्रीः लब्धोदयः सः दैत्यः तारकासुरः इतः मत्तः एव क्षयम् नाशम् नार्हति
sp001-005528_KS_02	तथाहि
sp001-005529_KS_02	अन्यो वृक्षस्तावत् आस्ताम् विषस्य वृक्षः विषवृक्षोऽपि संवर्ध्य कुतश्चित्कारणात् सम्यक् वर्धयित्वा स्वयम् छेत्तुम् असाम्प्रतम् अनर्हः
sp001-005530_KS_02	असाम्प्रतमित्यनेन निपातेन अभिहितत्वादत् वृक्ष इति द्वितीयान्तो न भवति
sp001-005531_KS_02	अनभिहिते कर्मणि द्वितीयाभिधानात्
sp001-005532_KS_02	यथाह वामनः निपातेनापि अभिहिते कर्मणि न विभक्तिः परिगणनस्य प्रायिकत्वात् इति
sp001-005533_KS_02	वृतमिति
sp001-005534_KS_02	प्राक् पुर्वम् तेन असुरेण इदमेव देवैः अवध्यत्वम् एव वृतम् प्रार्थितम्
sp001-005535_KS_02	मया च अस्मै तारकाय प्रतिश्रुतम् प्रतिज्ञातम्
sp001-005536_KS_02	प्रत्याङ्भ्याम् श्रुवः पूर्वस्य कर्ता इति सम्प्रदानत्वात् चतुर्थी
sp001-005537_KS_02	कर्तव्यम् चैतत् इत्याह लोकान् दग्धुम् अलम् शक्तम्
sp001-005538_KS_02	पर्याप्तिवचनेष्वलमर्थेषु इति तुमुन्प्रत्ययः
sp001-005539_KS_02	तस्य तपः तत्तपः वरेण वरदानेन शमितम् हि मयेति शेषः
sp001-005540_KS_02	संयुग इति
sp001-005541_KS_02	संयुगे युद्धे उद्यतम् व्याप्रियमाणम्
sp001-005542_KS_02	संयुगे साधुम् सांयुगीनम्
sp001-005543_KS_02	प्रतिजनादिभ्यः खञ् इति खञ्प्रत्ययः
sp001-005544_KS_02	तम् तारकम् निषिक्तस्य क्वचित्क्षेत्रे क्षरितस्य
sp001-005545_KS_02	नीलः कण्ठे लोहितश्च केशेष्विति नीललोहितः इति पुराणम्
sp001-005546_KS_02	इति स्वामी
sp001-005547_KS_02	तस्य नीललोहितस्य धूर्जटेः रेतसः शुक्रस्या अंशादृते अंशम् विना अन्यः कः प्रसहेता अभिभवेत्
sp001-005548_KS_02	प्रसहनम् अभिभवः इति वृत्तिकारः
sp001-005549_KS_02	स इति
sp001-005550_KS_02	स देवः नीललोहितः तमसः पारे परतः व्यवस्थितम् तमोगुणातीतम् परम् ज्योतिः परमात्मा हि
sp001-005551_KS_02	अत एव मया परिच्छिन्नप्रभावर्द्धिः अवगाढमहिमातिशयः नभवति तथा विष्णुना च न
sp001-005552_KS_02	अतः तस्य असाध्यम् नास्तीत्यर्थः
sp001-005553_KS_02	सम्प्रति तदंशोत्पत्तौ उपायम् दर्शयति
sp001-005554_KS_02	उमेति
sp001-005555_KS_02	ते कार्यार्थिनः यूयम् संयमस्तिमितम् समाधिनिश्चलम् शम्भोः मनः उमारूपेण उमासौन्दर्येण
sp001-005556_KS_02	रूपम् स्वभावे सौन्दर्ये नाणके पशुशब्दयोः
sp001-005557_KS_02	ग्रन्थावृत्तौ नाटकादौ आकारश्लोकयोरपि इति विश्वः
sp001-005558_KS_02	अयस्कान्तेन मणिविशेषेण
sp001-005559_KS_02	कस्कादिषु च इति सकारः
sp001-005560_KS_02	लोहवत् अयोधातुम् इव
sp001-005561_KS_02	तेन तुल्यम् क्रिया चेद्वतिः इति वतिप्रत्ययो मृग्यः
sp001-005562_KS_02	आक्रष्टुम् आहर्तुम् यतध्वम् उद्युक्ता भवत
sp001-005563_KS_02	उभे इति
sp001-005564_KS_02	उभयोः शम्भोः मम च आहितम् निषिक्तम्
sp001-005565_KS_02	बीजम् तेजः वोढुम् सोढुम् सा वा उमा शम्भोः अष्टमूर्तेः तस्य इयम् तदीया जलमयी मूर्तिर्वा मम
sp001-005566_KS_02	उभे एव क्षमे न तृतीयेत्यर्थः
sp001-005567_KS_02	वा शब्दो द्वन्दा द्वन्द्वार्थे न तु अन्यार्थे
sp001-005568_KS_02	एतदेव उदाहृत्य इत्थमेव व्याख्यातम् गणव्याख्याने
sp001-005569_KS_02	अत्र दीपकालङ्कारः
sp001-005570_KS_02	प्राकरणिकयोः उमामहेश्वरप्राकरणिकयोः ब्रह्मजलमूर्त्योश्च औपम्यस्य गम्यत्वात्
sp001-005571_KS_02	यथाह भोजराजः प्रस्तुतानाम् अप्रस्तुतानाम् च औपम्यस्य गम्यत्वे दीपकम् इति
sp001-005572_KS_02	न चेयम् तुल्योगिता तस्याः केवलप्रस्तुतविषत्वेन केवलाप्रस्तुतविषयत्वेन च उत्थानात् इति
sp001-005573_KS_02	तस्येति
sp001-005574_KS_02	तस्य शितिकण्ठस्य अष्टमूर्तेः आत्मा पुत्र इत्यर्थः
sp001-005575_KS_02	आत्मा वै पुत्रनामासि इति श्रुतेः
sp001-005576_KS_02	वः युष्माकम् सेनापतेः भावः सैनापत्यम्
sp001-005577_KS_02	पत्यन्तपुरोहितादिभ्यो यक् इति यक्प्रत्ययः
sp001-005578_KS_02	उपेत्य प्राप्य वीर्यविभूतिभिः शौर्यसम्पत्तिभिः सुरबन्दीनाम् वेणीः मोक्ष्यते विस्रंसयिष्यति
sp001-005579_KS_02	तारकासुरम् हनिष्यतीति भावः
sp001-005580_KS_02	इतीति
sp001-005581_KS_02	विश्वस्य योनिः कारणम्
sp001-005582_KS_02	योनिः स्त्रीणाम् भगस्थाने कारणे तान्त्रिके पणे इति वैजयन्ती
sp001-005583_KS_02	विबुधान् सुरान् इति व्याहृत्य अभिधाय तिरोदधे अन्तर्हितवान्
sp001-005584_KS_02	ते देवा अपि मनसि आहितम् कर्तव्यम् यैस्ते तथोक्ताः सन्तः दिवम् स्वर्गम् ययुः प्रापुः
sp001-005585_KS_02	तत्रेति
sp001-005586_KS_02	पाको नाम कश्चिदसुरः तस्य शासनः इन्द्रः
sp001-005587_KS_02	तत्र हरचित्ताकर्षणकृत्ये कन्दर्पम् निश्चित्य
sp001-005588_KS_02	साधकत्वेनेति शेषः
sp001-005589_KS_02	कार्यसंसिद्धौ त्वरया औत्सुक्येन द्वौ गुणौ यस्य तद् द्विगुणम्
sp001-005590_KS_02	द्विरावृत्तम् रंहो वेगो यस्य तेन तथोक्तेन
sp001-005591_KS_02	गुणस्तु वृत्तिशब्दादिज्येन्द्रिय अमुख्यतन्तुषु इति वैजयन्ती
sp001-005592_KS_02	मनसा अगमत्
sp001-005593_KS_02	सस्मारेत्यर्थः
sp001-005594_KS_02	गमेर्लुङ्
sp001-005595_KS_02	लृदित्त्वात् श्लेः अङादेशः
sp001-005596_KS_02	अथेति
sp001-005597_KS_02	अथ स्मरणानन्तरम्
sp001-005598_KS_02	सः स्मृतः इत्यर्थः
sp001-005599_KS_02	पुष्पम् धनुः यस्य सः पुष्पधन्वा कामः
sp001-005600_KS_02	वा सञ्ज्ञायाम् इत्यनङ्
sp001-005601_KS_02	ललितम् त्रिषु सुन्दरम् इत्यमरः
sp001-005602_KS_02	ललितायाः सुन्दर्याः योषितः भ्रुवौ लते इव चारुणी श्रृङ्गे कोटी यस्य तत् तथोक्तम् चापम्
sp001-005603_KS_02	रतिः स्मरप्रिया इत्यमरः
sp001-005604_KS_02	तस्याः वलयपदानि कङ्कणस्थानानि अङ्कः चिह्नम् यस्य सः तथोक्ते कण्ठे आसज्य लगयित्वा
sp001-005605_KS_02	चापकण्ठविशेषणाभ्याम् श्रृङ्गारैकनिधेः त्रिभुवनैकवीरस्य श्रृङ्गारवीरोपकरणेषु तुल्यरसत्वम् व्यज्यते
sp001-005606_KS_02	सहचरस्य सख्युः मधोः वसन्तस्य हस्ते न्यस्तम् चूताङ्कुरम् एव अस्त्रम् यस्य सः तथोक्तः प्राञ्जलिः कृताञ्जलिः सन्
sp001-005607_KS_02	शतमखम् इन्द्रम् उपतस्थे सङ्गतवान्
sp001-005608_KS_02	सङ्गतिकरणार्थात् आत्मनेपदम्
sp001-005609_KS_02	अत्र स्वभावोक्तिः स्वभावोक्ति रसौचारु यथावद्वस्तुवर्णनम् इति
sp001-005610_KS_02	मालिनी वृत्तमेतत् ननमयययुतेयम् मालिनी भोगिलाकैः इति लक्षणात्
sp001-005611_KS_02	इति श्रीमन्महामहोपाध्यायकोलाचलमाल्लिनाथसूरिविरचितया सञ्जीविनीसमाख्यया व्याख्यया समेतः
sp001-005612_KS_02	श्रीकालिदासकृतौ कुमारसम्भवे महाकाव्ये ब्रह्मसाक्षात्कारो नाम द्वितीयः सर्गः
sp001-005613_KS_03	तस्मिन्निति
sp001-005614_KS_03	मघोनः इन्द्रस्य अक्ष्णाम् सहस्रम् त्रिरावृत्ता दशपरिमाणम् एषामिति त्रिदशान् देवान्
sp001-005615_KS_03	सङ्ख्ययाव्यया आसन्नादूराधिकसङ्ख्याः सङ्ख्येये इति बहुव्रीहिः
sp001-005616_KS_03	बहुव्रीहौ सङ्ख्येये इति डच्प्रत्ययः
sp001-005617_KS_03	उक्तार्थत्वात् सुचः निवृत्तिः
sp001-005618_KS_03	विहाय त्यक्तवा तस्मिन्कामे युगपत् पपात
sp001-005619_KS_03	सहस्रेण अक्षिभिः अद्राक्षी इत्यादरातिशयोक्तिः
sp001-005620_KS_03	ननु सुचिरपरिचितानेक सुरपरित्यगेन भगवतः महेन्द्रस्य कथम् अकाण्डे तस्मिन्
sp001-005621_KS_03	एकस्मिन्पक्षपात इत्याशङ्क्य अर्थान्तरम् न्यस्यति
sp001-005622_KS_03	प्रायः भूम्ना प्रभूणाम् आश्रितेषु सेवकेषु विषये गौरवम् आदरः प्रयोजनापेक्षितया कार्यार्थित्वेन हेतुना चलम् चञ्चलम्
sp001-005623_KS_03	फलतन्त्राः प्रभवः न तु गुणतन्त्राः इति भावः
sp001-005624_KS_03	स इति
sp001-005625_KS_03	सः कामः वासवेन इन्द्रेण आसनस्य सिंहासनस्य सन्निकृष्टम् सन्निहितम् आसनसन्निकृष्टम् यथा तथा
sp001-005626_KS_03	शेषषष्ठ्या अयम् समासः
sp001-005627_KS_03	कृद्योगलक्षनया तु न
sp001-005628_KS_03	न लोकाव्ययनिष्ठाखलर्थतृणाम् इति षष्ठीनिर्देशात्
sp001-005629_KS_03	इतो निषीद इह उपविशेति विसृष्टभूमिः दत्तावकाशः सन्
sp001-005630_KS_03	भर्तुः स्वामिनः प्रसादम् अनुग्रहम् मूर्ध्ना प्रतिनन्द्य सम्भाव्य मिथः रहसि
sp001-005631_KS_03	मिथोऽन्योन्यम् रहस्यपि इत्यमरः
sp001-005632_KS_03	एनम् इन्द्रम् एवम् वक्ष्यमाणप्रकारेण वक्तुम् प्राक्रमत उपक्रान्तवान्
sp001-005633_KS_03	प्रोपाभ्याम् समर्थाभ्याम् इत्यात्मनेपदम्
sp001-005634_KS_03	अज्ञापयेति
sp001-005635_KS_03	हे पुंसाम् ज्ञातविशेष ज्ञातसार
sp001-005636_KS_03	ज्ञातपुंविशेषेत्यर्थः
sp001-005637_KS_03	सापेक्षत्वेऽपि गमकत्वात्समासः
sp001-005638_KS_03	आज्ञापय
sp001-005639_KS_03	तदिति शेषः
sp001-005640_KS_03	उत्तरवाक्ये यच्छब्दप्रयोगान् न पूर्ववाक्ये तच्छब्दप्रयोगनिर्बन्धः
sp001-005641_KS_03	किम् तदित्याह लोकेषु ते तव यत्करणीयम् कर्तव्यम् अस्ति
sp001-005642_KS_03	संस्मरणेन प्रवृत्तम् उत्पन्नम् ते तव अनुग्रहम् प्रसादम् आज्ञया नियोगेन संवर्धितम् वृद्धिम् गमितम् इच्छामि
sp001-005643_KS_03	संस्मरण कृतम् अनुग्रहम् केनचिन्नियोगेन वर्धय
sp001-005644_KS_03	क्वचित्कर्मणि नियुङ्क्ष्वेत्यर्थः
sp001-005645_KS_03	अन्यथा मे नास्ति परितोषः इति भावः
sp001-005646_KS_03	तुमुन्नन्तपाठे णिजर्थे यत्नः कार्यः
sp001-005647_KS_03	न च मे किञ्चिदसाध्यमस्तीत्याह
sp001-005648_KS_03	केनेति
sp001-005649_KS_03	पदकाङ्क्षिणा स्वाराज्यकामेन केन पुंसा नितान्तदीर्घैः अतिप्रभूतैः
sp001-005650_KS_03	तपोभिः ते तव अभ्यसूया ईर्ष्या जनिता
sp001-005651_KS_03	तम् ब्रूहीति शेषः
sp001-005652_KS_03	किमर्थम्
sp001-005653_KS_03	यावत् यतः सः भवद्वैर्याहितसायकस्य संहितबाणस्य अस्य मत्कार्मुकस्य निदेशे वर्तत इति निदेशवर्ति आज्ञावशः भवति
sp001-005654_KS_03	अविलम्बेनैव भविष्यतीत्यर्थः
sp001-005655_KS_03	वर्तमानसामीप्ये वर्तमानवद्वा इति लट्
sp001-005656_KS_03	असम्मत इति
sp001-005657_KS_03	तव असम्मतः कः पुनर्भवः पुनरुत्पत्तिः
sp001-005658_KS_03	संसार इति यावत्
sp001-005659_KS_03	तत्र ये क्लेशाः जन्मजरामरणादयः तेभ्यः भयात् मुक्तिमार्गम् प्रपन्नः तम् वद
sp001-005660_KS_03	यतः सोऽपि आरेचिताभिः एकैकशः विवर्तिताभिः भ्रूभिः चतुरैः सुन्दरीणाम् कटाक्षैः बद्धः चिरम् तिष्ठतु
sp001-005661_KS_03	आरेचितलक्षणम् तु स्याद्भ्रुवोर्ललिताक्षेपात् एकस्या एव रेचितम्
sp001-005662_KS_03	तयोर्मूलसमुत्क्षेपम् कौटिल्याद्भ्रूकुटिम् विदुः इति
sp001-005663_KS_03	अध्यापितस्येति
sp001-005664_KS_03	उशनसा शुक्रेण नीतिम् नीतिशास्त्रम् अध्यापितस्यापि
sp001-005665_KS_03	अपि शब्दात् शुक्रशिष्याणाम् अप्रधृष्यत्वम् गम्यते
sp001-005666_KS_03	मतिबुद्धि इत्यादिना द्विकर्मकात् इङ्धातोः ण्यन्तात्प्रधाने कर्मणि क्तः
sp001-005667_KS_03	अप्रधाने दुहादीनाम् ण्यन्ते कर्तुश्च कर्मणः
sp001-005668_KS_03	इति वचनात्
sp001-005669_KS_03	ते द्विषः तव शत्रोः कस्य अर्थधर्मौ प्रयुक्तः प्रहितः रागः विषयाभिलाषः एव प्रणिधिः दूतः येन सः अहम्
sp001-005670_KS_03	प्रणिधिः प्रार्थने चरे इति यादवः
sp001-005671_KS_03	प्रवृद्धः ओघः प्रवाहः सिन्धोः नद्याः तटाविव पीडयामि वद
sp001-005672_KS_03	कामिति
sp001-005673_KS_03	एकः पतिः यस्याः सा एकपत्नी पतिव्रता
sp001-005674_KS_03	नित्यम् सपत्न्यादिषु इति ङीप्
sp001-005675_KS_03	तस्याः व्रतम् पातिव्रत्यम् तेन दुःखशीलाम् दुःखस्वभावाम्
sp001-005676_KS_03	दृढव्रताम् इत्यर्थः
sp001-005677_KS_03	शीलम् स्वभावे सद्वृत्ते इत्यमरः
sp001-005678_KS_03	चारुतया सुन्दरत्वेन हेतुना लोलम् मनः त्वच्चित्तम् प्रविष्टाम् काम् नितम्बिनीम् नारीम् मुक्तलज्जाम् सतीम् कण्ठे स्वयङ्ग्राहनिषक्तबाहुम्
sp001-005679_KS_03	स्वयम् गृह्णातीति स्वयङ्ग्राहा
sp001-005680_KS_03	विभाषा ग्रहः इति णप्रत्ययः
sp001-005681_KS_03	न च जलचर एव ग्राहः इति नियमः
sp001-005682_KS_03	जलचरे ग्राह एवेति नियमादिति
sp001-005683_KS_03	स्वयङ्ग्राहा च सा निषक्तबाहुश्च ताम् तथाभूताम् इच्छसि
sp001-005684_KS_03	त्वदर्थे पतिव्रतामपि व्रताद्भ्रंशयिष्यामीत्यर्थः
sp001-005685_KS_03	एतच्च इन्द्रस्य पारदारिकत्वात् उक्तम्
sp001-005686_KS_03	तथा च श्रुतिः अहल्यायै जारः इति
sp001-005687_KS_03	त्रिविधा नायिका
sp001-005688_KS_03	स्वकीया परकीया साधारणी चेति
sp001-005689_KS_03	तत्र परकीयाम् प्रत्युक्तम्
sp001-005690_KS_03	इतरे प्रति आह
sp001-005691_KS_03	कयेति
sp001-005692_KS_03	हे कामिन् कामुक सुरतापराधात्
sp001-005693_KS_03	अन्यासङ्गादित्यर्थः
sp001-005694_KS_03	पादानतः प्रणतः सन्
sp001-005695_KS_03	कोपनया कोपनशीलया कया स्त्रिया अवधूतः तिरस्कृतः असि
sp001-005696_KS_03	तस्याः शरीरम् दृढानुतापम् गाढपश्चात्तापम् अत एव प्रवालशय्याशरणम् करिष्यामीति
sp001-005697_KS_03	प्रसीदेति
sp001-005698_KS_03	हे वीर प्रसीद प्रसन्नो भव
sp001-005699_KS_03	वज्रम् कुलिशम् विश्राम्यतु
sp001-005700_KS_03	उदास्तामित्यर्थः
sp001-005701_KS_03	मदीयैः शरैः मोघीकृतबाहुवीर्यः विफलीकृतभुजशक्तिः कतमः दैत्यदानवादिषु यः कश्चन सुरारिः
sp001-005702_KS_03	वा बहूनाम् जातिपरिप्रश्ने डतमच् इति डतमच्प्रत्ययः
sp001-005703_KS_03	कोपेन स्फुरिताधराभ्यः स्त्रीभ्यः अपि बिभेतु
sp001-005704_KS_03	किमु वक्तव्यम् पुम्भ्य इत्यर्थः
sp001-005705_KS_03	सकृद्भीतः सर्वतो बिभेतीति भावः
sp001-005706_KS_03	भीत्रार्थानाम् भयहेतुः इत्यपादानत्वात् पञ्चमी
sp001-005707_KS_03	तवेति
sp001-005708_KS_03	किम् बहुना तव प्रसादात् अनुग्रहात् कुसुमायुधोऽपि अतिदुर्बलास्त्रोऽपि अहम् एकम् मधुम् वसन्तमेव
sp001-005709_KS_03	सहायम् लब्ध्वा पिनाकः पाणौ यस्य सः पिनाकपाणिः
sp001-005710_KS_03	प्रहरणार्थेभ्यः परे निष्ठासप्तम्यौ
sp001-005711_KS_03	तस्य हरस्यापि
sp001-005712_KS_03	हरः पिनाकी चेति अतिदारुण इति भावः
sp001-005713_KS_03	धैर्यच्युतिम् धैर्यहानिम् कुर्याम्
sp001-005714_KS_03	कर्तुम् शक्नुयाम् इत्यर्थः
sp001-005715_KS_03	शकि लिङ् च इति शक्यार्थे लिङ्
sp001-005716_KS_03	अन्ये धन्विनः धनुर्भृतः मम के
sp001-005717_KS_03	न केऽपि इत्यर्थः
sp001-005718_KS_03	किंशब्दः कुत्सायाम्
sp001-005719_KS_03	कुत्साप्रश्नवितर्केषु क्षेपे किंशब्द इष्यते इति शाश्वतः
sp001-005720_KS_03	अथेति
sp001-005721_KS_03	अथ स्मरवाक्यश्रवणानन्तरम् आखण्डलः सहस्राक्षः ऊरुदेशात् पादम् आक्रान्त्या आक्रमणेन
sp001-005722_KS_03	सम्भावितम् पादपीठम् यस्मिंस्तद्यथा तथा अवतार्य सङ्कल्पितार्थे हरचित्ताकर्षणरूपे विषये विवृतात्मशक्तिम्
sp001-005723_KS_03	कुर्याम् हरस्यापि इत्यादिना प्रकटीकृतस्वसामर्थ्यम् कामम् स्मरम् इदम् वक्ष्यमाणम् बभाषे
sp001-005724_KS_03	सर्वमिति
sp001-005725_KS_03	हे सखे सखे इति सम्बोधनम् गौरवार्थम्
sp001-005726_KS_03	सर्वमेतत् त्वयि उपपन्नम् सिद्धम्
sp001-005727_KS_03	मम कुलिशम् वज्रम् भवांश्च उभे अस्त्रे
sp001-005728_KS_03	तत्र वज्रम् तपोवीर्येण तपोबलेन महत्सु प्रबलेषु कुण्ठम् प्रतिबद्धप्रसरम्
sp001-005729_KS_03	त्वम् अस्त्रम् सर्वतोगामि च साधकम् च
sp001-005730_KS_03	तापसेष्वपि अकुण्ठमित्यर्थः
sp001-005731_KS_03	अवैमीति
sp001-005732_KS_03	हे सखे ते सारम् बलम् अवैमि वेद्मि
sp001-005733_KS_03	अतः खलु अत एव आत्मसमम् मत्तुल्यम् त्वाम् गुरुणि महति कार्ये तस्मै हिमाद्रेः इति वक्ष्यमाणे नियोक्ष्ये
sp001-005734_KS_03	स्वराद्यन्तोपसर्गादिति वक्तव्यम् इति वार्तिकात् आत्मनेपदनियमः
sp001-005735_KS_03	तथाहि
sp001-005736_KS_03	सारपरीक्षापूर्वक एव सर्वत्र नियोग इत्याह
sp001-005737_KS_03	कृष्णेन विष्णुना
sp001-005738_KS_03	धरतीति धरः
sp001-005739_KS_03	पचाद्यच्
sp001-005740_KS_03	भुवो धरः भूधरः तस्य भावः तत्ताम् भूधरताम्
sp001-005741_KS_03	भूधरणशक्तिमित्यर्थः
sp001-005742_KS_03	अवेक्ष्य ज्ञात्वा शेषः सर्पराजः देहोद्वहनाय स्वदेहमुद्वोढुम्
sp001-005743_KS_03	क्रियार्थोपपदस्य इत्यादिना चतुर्थी
sp001-005744_KS_03	व्यादिश्यते नियुज्यते
sp001-005745_KS_03	शेषशायी हि भगवान्
sp001-005746_KS_03	आशंसतेति
sp001-005747_KS_03	वृषाङ्के हरे बाणगतिम् बाणप्रसरम् आशंसता कथयता
sp001-005748_KS_03	कुर्याम् हरस्यापि पिनाकपाणेः इत्यादिनेति शेषः
sp001-005749_KS_03	त्वया नः अस्माकम् कार्यम् प्रतिपन्नकल्पम् अङ्गीकृतप्रायम्
sp001-005750_KS_03	ईषदसमात्पौ इत्यादिना कल्पप्रत्ययः
sp001-005751_KS_03	कथमेतत् अत आह
sp001-005752_KS_03	इदानीम् उच्चैः उन्नताः द्विषः येषाम् तेषाम् उच्चैर्द्विषाम् यज्ञांशभुजाम् देवानाम्
sp001-005753_KS_03	एतेन द्विषल्लुप्तयज्ञभागत्वम् सूच्यते
sp001-005754_KS_03	ईप्सितम् आप्तुम् इष्टम् एतदेव हरेः बाणप्रयोगरूपमेव निबोध
sp001-005755_KS_03	हरायत्तम् बुद्ध्यस्वेत्यर्थः
sp001-005756_KS_03	बुध बोधने इति धातोः लोट्
sp001-005757_KS_03	अत्र आशंसता प्रार्थयमानेन इति नाथव्याख्यानम् अनाथव्याख्यानम्
sp001-005758_KS_03	आङ्पूर्वयोः शास्तिशंसत्योः इच्छार्थत्वे आत्मनेपदनियमात्
sp001-005759_KS_03	याच्ञार्थत्वस्य अप्रामाणिकत्वात्
sp001-005760_KS_03	कुर्याम् हरस्यापि इत्यत्र अनयोः अभावात् अयोगाच्चेति
sp001-005761_KS_03	किम् तत्कार्यम् कथम् वा तस्य हरायत्तत्वम् कुतो वा मदपेक्षा इत्यत्र आह
sp001-005762_KS_03	अमी इति
sp001-005763_KS_03	हि यस्मात् अमी देवाः जयाय शत्रुजयार्थम् भवस्य हरस्य वीर्यप्रभवम् तेजः सम्भूतम् सेनान्यम् सेनापतिम् उशन्ति कामयन्ते
sp001-005764_KS_03	वश कान्तौ इति धातोर्लट्
sp001-005765_KS_03	ब्रह्मणाम् सद्योजातादिमन्त्राणाम् अङ्गानाम् हृदयादिमन्त्राणाम् भूः स्थानम् ब्रह्माङ्गभूः
sp001-005766_KS_03	कृतमन्त्रन्यास इत्यर्थः
sp001-005767_KS_03	ब्रह्मणि निजतत्त्वे वेदस्तत्वम् तपो ब्रह्म ब्रह्मा इत्युभयत्रापि अमरः
sp001-005768_KS_03	योजितात्मा नियमितचित्तः
sp001-005769_KS_03	मन्त्रन्यासपूर्वङ्कम् ब्रह्म ध्यायन्नित्यर्थः
sp001-005770_KS_03	स भवश्च त्वदेकेषोः तव एकबाणस्य निपातेन साध्यः
sp001-005771_KS_03	अनन्यसाध्यः अयमस्मिन्नवसर इति भावः
sp001-005772_KS_03	तस्मा इति
sp001-005773_KS_03	यतात्मने नियतचित्ताय तस्मै भवाय
sp001-005774_KS_03	रुच्यर्थानाम् प्रीयमाणः इति सम्प्रदानत्वात् चतुर्थी
sp001-005775_KS_03	प्रयताम् हिमाद्रेः तनूजाम् पार्वतीम् रोचयितुम् यतस्व
sp001-005776_KS_03	भवितव्यम् चात्र पार्वत्यैवेत्याह
sp001-005777_KS_03	योषित्सु स्त्रीषु मध्ये
sp001-005778_KS_03	यतश्च निर्धारणम् इति सत्पमी
sp001-005779_KS_03	क्षमा शक्ता तस्य हरस्य वीर्यम् रेतः तस्य निषेकः क्षरणम् तस्य भूमिः
sp001-005780_KS_03	क्षेत्रम् सा पार्वत्येवेति आत्मभुवा ब्रह्मणा उपदिष्टम्
sp001-005781_KS_03	उभे एव क्षमे वोढुम् इत्यादिना उक्तमित्यर्थः
sp001-005782_KS_03	सापि इदानीम् सन्निकृष्टैव तस्येति आह
sp001-005783_KS_03	गुरोरिति
sp001-005784_KS_03	नगेन्द्रकन्या पार्वती च गुरोः पितुः नियोगात् शासनात् अधित्यकायाम् हिमाद्रेः ऊर्ध्वभूमौ
sp001-005785_KS_03	भूमिरुर्ध्वमधित्यका इत्यमरः
sp001-005786_KS_03	उपाधिभ्याम् त्यकन्नासन्नारुढयोः इति त्यकन्प्रत्ययः
sp001-005787_KS_03	तपस्यन्तम् तपश्चरन्तम् कर्मणो रोमन्थतपोभ्याम् वर्तिचरोः इति क्यङ्प्रत्ययः
sp001-005788_KS_03	ततः शतृप्रत्ययः
sp001-005789_KS_03	स्थाणुम् रुद्रम् अन्वास्ते
sp001-005790_KS_03	उपास्त इत्यर्थः
sp001-005791_KS_03	इति इदम् मया अप्सरसाम् मुखेभ्यः श्रुतम्
sp001-005792_KS_03	न चैतत् ऐतिह्यमात्रमित्याह
sp001-005793_KS_03	स वर्गः सः अप्सरसाम् गणः मत्प्रणिधिः मम गूढचरः
sp001-005794_KS_03	प्रणिधिः प्रार्थने चरे इति यादवः
sp001-005795_KS_03	तदिति
sp001-005796_KS_03	तत् तस्मात् सिद्ध्यै कार्यसिद्ध्यर्थम् गच्छ
sp001-005797_KS_03	देवकार्यम् कुरु
sp001-005798_KS_03	आशिषि लोट्
sp001-005799_KS_03	अयमर्थः प्रयोजनम् अर्थान्तरभाव्यः कारणान्तरसाध्यः एव
sp001-005800_KS_03	तच्च कारणान्तरम् पार्वतीसन्धानमिति भावः
sp001-005801_KS_03	अर्थः प्रकारे विषये वित्तकारणवस्तुषु
sp001-005802_KS_03	अभिधेये च शब्दानाम् वृत्तौ चापि प्रयोजने इति विश्वः
sp001-005803_KS_03	तथापि बीजसाध्यः अङ्कुरः बीजाङ्कुरः उदयात् उत्पत्तेः प्रागम्भ इव त्वाम् उत्तमम् प्रत्ययम् चरमम् कारणम् अपेक्षते
sp001-005804_KS_03	प्रत्ययोऽधीनशपथज्ञानविश्वासहेतुषु इत्यमरः
sp001-005805_KS_03	तस्मात् अस्मिन्नर्थे तव चरमसहकारित्वात् अनन्यसाध्योऽयमर्थः इति भावः
sp001-005806_KS_03	तस्मिन्निति
sp001-005807_KS_03	सुराणाम् विजयाभ्युपाये जयस्य उपायभूते
sp001-005808_KS_03	तस्मिन् हरे अस्त्रगतिः अस्त्रप्रसरः तवैव नाम
sp001-005809_KS_03	नामेति सम्भावनायाम्
sp001-005810_KS_03	अन्येषाम् तु सम्भावनापि नास्तीति भावः
sp001-005811_KS_03	अतः त्वम् कृती कृतमस्यास्तीति कृती कृतार्थः
sp001-005812_KS_03	तथाहि
sp001-005813_KS_03	अप्रसिद्धमपि अनन्यसाधारणमेव कर्म पुंसाम् यशसे हि
sp001-005814_KS_03	इदम् तु प्रसिद्धम् असाधारणम् चेति अतियशस्करमिति भावः
sp001-005815_KS_03	सुरा इति
sp001-005816_KS_03	एते सुराः समभ्यर्थयितारः याचितारः
sp001-005817_KS_03	कार्यम् प्रयोजनम् त्रयाणाम् विष्टपानामपि सम्बन्धि
sp001-005818_KS_03	सर्वलोकार्थमित्यर्थः
sp001-005819_KS_03	कर्म ते तव चापेन
sp001-005820_KS_03	न त्वन्येनेति भावः
sp001-005821_KS_03	अतिहिंस्रम् अतिघातुकम् च न
sp001-005822_KS_03	अहो बत इति सम्बोधने
sp001-005823_KS_03	अहो बतानुकम्पायाम् खेदे सम्बोधनेऽपि च इति विश्वः
sp001-005824_KS_03	अथवा अहो आश्चर्ये
sp001-005825_KS_03	बतेत्यामन्त्रणे सन्तोषे चेति
sp001-005826_KS_03	बतामन्त्रणसन्तोषखेदानुक्रोशविस्मये इति विश्वः
sp001-005827_KS_03	स्पृहणीय वीर्योसि आश्चर्य विक्रमोसि
sp001-005828_KS_03	आश्चर्यम् स्पृहणीयम् च इति नानार्थकोषः
sp001-005829_KS_03	मधुरिति
sp001-005830_KS_03	हे मन्मथ असौ मधुश्च वसन्तोऽपि ते साहचर्यात् सहचरत्वादेव अनुक्तोऽपि अप्रेरितोऽपि सहायः सहकार्येव
sp001-005831_KS_03	तथाहि
sp001-005832_KS_03	समीरणः वायुः हुताशनस्य अग्नेः नोदयिता प्रेरको भवेति केन व्यादिश्यते
sp001-005833_KS_03	अत्र मधुसमीरणयोः उक्तिमन्तरेण सहायताकरणम् सामान्यधर्मः
sp001-005834_KS_03	स च वाक्यद्वये वस्तुप्रतिवस्तुभावेन पृथङ्निर्दिष्ट इति प्रतिवस्तूपमालङ्कारोऽयम्
sp001-005835_KS_03	तदुक्तम् यत्र सामान्यनिर्देशः पृथग्वाक्यद्वये यदि
sp001-005836_KS_03	गम्यौपम्याश्रिता सा स्यात् प्रतिवस्तूपमा मता इति
sp001-005837_KS_03	तथेति
sp001-005838_KS_03	तथा अस्त्विति भर्तुः स्वामिनः शेषामिव प्रसाददत्ताम् मालामिव
sp001-005839_KS_03	प्रसादान्निजनिर्माल्यदाने शेषेति कीर्तिता इति विश्वः
sp001-005840_KS_03	माल्याक्षतादिदाने स्त्री शेषा इति वैजयन्तीकेशवौ
sp001-005841_KS_03	आज्ञाम् मूर्ध्ना आदाय शिरसा गृहीत्वा मदनः प्रतस्थे
sp001-005842_KS_03	समवप्रविभ्यः स्थः इत्यात्मनेपदम्
sp001-005843_KS_03	इन्द्रः ऐरावतास्फालनेन प्रोत्साहनार्थेन ताडनेन कर्कशेन परुषेण हस्तेन तदङ्गम् मदनदेहम् पस्पर्श
sp001-005844_KS_03	हस्तस्पर्शेन सम्भावयामासेत्यर्थः
sp001-005845_KS_03	शेषामिवाज्ञाम् इत्यत्र साधकबाधकप्रमाणाभावात् उपमोत्प्रेक्षयोः सन्देहसङ्कर इति
sp001-005846_KS_03	यदि भर्त्रा शेषापि दत्ता तदा ताम आज्ञामिवेति उपमा
sp001-005847_KS_03	अथ न दत्ता तर्हि शेषात्वेन उत्प्रेक्षिता
sp001-005848_KS_03	शेषादानम् तु सन्दिग्धमिति
sp001-005849_KS_03	स इति
sp001-005850_KS_03	स मदनः अभिमतेन प्रियेण सख्या सुहृदा माधवेन वसन्तेन रत्या स्वदेव्या च
sp001-005851_KS_03	साशङ्कम् सङ्कटम् आपतितमिति सभयम् अनुप्रयातः सन्
sp001-005852_KS_03	तथा अङ्गस्य व्ययेनापि प्रार्थिता कार्यसिद्धिः येन सः तथोक्तः
sp001-005853_KS_03	शीर्त्वा मृत्वापि सर्वथा देवकार्यम् साधयिष्यामीति कृतनिश्चयः सन्नित्यर्थः
sp001-005854_KS_03	हैमवतम् हिमवति भवम् स्थाणोः रुद्रस्य आश्रमम् जगाम
sp001-005855_KS_03	तस्मिन्निति
sp001-005856_KS_03	तस्मिन्वने स्थाण्वाश्रमे संयमिनाम् समाधिमताम् मुनीनाम् तपसः समाधेः एकाग्रतायाः प्रतिकूलम् वर्तत इति
sp001-005857_KS_03	प्रतिकूलवर्ती विरोधी मधुः वसन्तः सङ्कल्पयोनेः मनोभवस्य अभिमानभूतम्
sp001-005858_KS_03	गर्वहेतुभूतमित्यर्थः
sp001-005859_KS_03	कार्यकारणयोः अभेदोपचारः
sp001-005860_KS_03	आत्मानम् निजम् स्वरूपम् आधाय सन्निधाय जजृम्भे प्रादुर्बभूव
sp001-005861_KS_03	वसन्तधर्मान्प्रवर्तयामासेत्यर्थः
sp001-005862_KS_03	कुबेरेति
sp001-005863_KS_03	उष्णरश्मौ सूर्ये साहसिके च नायके समयम् दक्षिणायनकालम् सङ्गमकालम् च विलङ्घ्य
sp001-005864_KS_03	अकाण्डे व्यतिक्रम्य कुबेरगुप्ताम् धनपतिपालिताम् कुत्सितशरीरेण केनचिद्रक्षिताम् च
sp001-005865_KS_03	दिशम् उदीचीम् स्त्रीलिङ्गाक्षिप्ताम् काञ्चिन्नायिकाम् च
sp001-005866_KS_03	गन्तुम् चलितुम् सङ्गन्तुम् च प्रवृत्ते सति दक्षिणा दिक् दाक्षिण्यवती नायिका च मुखेन अग्रभागेन वक्त्रेण च
sp001-005867_KS_03	वहतीति वहः
sp001-005868_KS_03	पचाद्यच्
sp001-005869_KS_03	गन्धस्य वहम् गन्धवहम् अनिलम् व्यलीकेन दुःखेन निश्वासः तम् व्यलीकनिश्वासमिव
sp001-005870_KS_03	दुःखे वैलक्ष्ये व्यलीकम् अप्रियाकार्यवस्तुनोः इति वैजयन्ती
sp001-005871_KS_03	उत्ससर्ज प्रवर्तयामास
sp001-005872_KS_03	स्वभर्तरि समयोल्लङ्घनेन पराङ्गनासङ्गतिम् प्रवृत्ते सति स्त्रियः दाक्षिण्यात् अकिञ्चिद्वदाः दुःखात् निश्वसन्तीति भावः
sp001-005873_KS_03	उत्तरायणे सति मलयानिलाः प्रवृत्ताः इति वाक्यार्थः
sp001-005874_KS_03	अत्र उत्प्रेक्षालङ्कारः
sp001-005875_KS_03	न च समासोक्तिरेवेयम् उत्प्रेक्षानुप्रविष्टेति शङ्कितव्यम्
sp001-005876_KS_03	केवलविशेषणसामर्थ्यादेव अप्रस्तुतप्रतीतौ सा उत्तिष्ठते
sp001-005877_KS_03	अत्र तु दक्षिणेति विशेष्यसामर्थ्यादपि नायिका प्रतीयते
sp001-005878_KS_03	नच श्लेष एव प्रकृताप्रकृतविषयः
sp001-005879_KS_03	उभयश्लेषे श्लिष्टविशेष्यानङ्गीकारात्
sp001-005880_KS_03	तस्मात् शब्दशक्तिमूलः अयम् ध्वनिः
sp001-005881_KS_03	स च व्यलीकनिश्वासरूपचेतनधर्मसम्भावनार्थम् दक्षिणस्याः दिशः
sp001-005882_KS_03	नायिकया सह अभेदमासदयन् अभेदलक्षणातिशयोक्त्युपजीविनीम् निश्वासमिवेति वाच्योत्प्रेक्षाम् निर्वहतीति वाच्यसिद्ध्यङ्गभूत इति उत्पश्यामः
sp001-005883_KS_03	असूतेति
sp001-005884_KS_03	अशोकः वृक्षविशेषः सद्यः स्कन्धात् प्रकाण्डात् प्रभृत्येव स्कन्धात् आरभ्येत्यर्थः
sp001-005885_KS_03	भाष्यकारवचनात् प्रभृतियोगे पञ्चमीति कैयटः
sp001-005886_KS_03	भाष्यम् च मूलात्प्रभृति अग्राद्वृक्षान् तक्ष्णुवन्ति इति
sp001-005887_KS_03	कार्तिक्याः प्रभृति आग्रहायणी मासे इत्यादि
sp001-005888_KS_03	सपल्लवानि कुसुमानि असूत
sp001-005889_KS_03	उभयमपि अजीजनदित्यर्थः
sp001-005890_KS_03	आसिञ्जितः नूपुरः यस्य तेन
sp001-005891_KS_03	सिञ्जधातोः अकर्मक इत्यादिना कर्तरि क्तः
sp001-005892_KS_03	सुन्दरीणाम् पादेन सम्पर्कम् ताडनम् नापैक्षत
sp001-005893_KS_03	सनूपुररवेण स्त्रीचरणेन अभिताडनम्
sp001-005894_KS_03	दोहदम् यदशोकस्य ततः पुष्पोद्गमो भवेत् इति
sp001-005895_KS_03	तथाहि पादाहतः प्रमदया विकसत्यशोकः शोकम् जहाति बकुलो मुखसीधुसिक्तः
sp001-005896_KS_03	आलोकितः कुरुबकः कुरुते विकासम् आलोडितस्तिलक उत्कलिको विभाति इति
sp001-005897_KS_03	सद्य इति
sp001-005898_KS_03	मधुः वसन्त एव इषुकारः प्रवालोद्गमाः पल्लवाङ्कुराः एव चारुणि पत्राणि पक्षाः यस्य तस्मिन्
sp001-005899_KS_03	पत्रम् वाहनपक्षयोः इत्यमरः
sp001-005900_KS_03	नवम् चूतम् चूतकुसुमम् तदेव बाणः तस्मिन्
sp001-005901_KS_03	नवचूतबाणे समाप्तिम् नीते सति सद्यः मनोभवस्य धन्विनः
sp001-005902_KS_03	नामाक्षराणीव द्विरेफान् भ्रमरान् निवेशयामास निदधौ
sp001-005903_KS_03	अत्र प्रवालपत्र इत्याद्येकदेशविवर्तिरूपकम् मधोः इषुकारत्वरूपम्
sp001-005904_KS_03	यन्नामाक्षराणीवेत्युत्प्रेक्षायाम् निमित्तम् इत्येकदेशविवर्तिरूपकोत्थापिता इयम् उत्प्रेक्षा
sp001-005905_KS_03	वर्णेति
sp001-005906_KS_03	कर्णिकारम् कर्णिकारकुसुमम्
sp001-005907_KS_03	अवयवे च प्राण्योषधिवृक्षेभ्यः इत्युत्पन्नस्य तद्धितस्य पुष्पमूलेषु बहुलम् इति लुक्
sp001-005908_KS_03	एवम् अन्यत्रापि द्रष्टव्यम्
sp001-005909_KS_03	वर्णप्रकर्षे वर्णोत्कर्षे सत्यपि निर्गन्धतया हेतुना चेतः दुनोति स्म पर्यतापयत्
sp001-005910_KS_03	लट् स्मे इति भूतार्थे लट्
sp001-005911_KS_03	तथाहि
sp001-005912_KS_03	प्रायेण विश्वसृजः विधातुः प्रवृत्तिः गुणानाम् सामग्र्यविधौ साकल्यसम्पादनविषये पराङ्मुखी
sp001-005913_KS_03	सर्वत्रापि वस्तुनि किञ्चिद्वैकल्यम् सम्पादयति
sp001-005914_KS_03	यथा चन्द्रे कलङ्कः
sp001-005915_KS_03	अतः कर्णिकारेऽपि नैर्गन्ध्यम् युज्यत इति भावः
sp001-005916_KS_03	सामान्येन विशेषसमर्थनरूपः अर्थान्तरन्यासोऽलङ्कारः
sp001-005917_KS_03	बालेन्द्विति
sp001-005918_KS_03	अविकासभावात् निर्विकासत्वात् मुकुलभावाद्देतोः बालेन्दुरिव
sp001-005919_KS_03	वक्त्राणि अतिलोहितानि अतिरक्तानि पलाशानि किंशुकपुष्पाणि
sp001-005920_KS_03	पलाशे किंशुकः पर्णः इत्यमरः
sp001-005921_KS_03	वसन्तेन पुंसा समागतानाम् सङ्गतानाम् वनस्थलीनाम् स्त्रीणाम् सद्यः सद्यो दत्तानि
sp001-005922_KS_03	पुराणेषु अतिलौहित्याभावादिति भावः
sp001-005923_KS_03	नखक्षतानीव बभुः
sp001-005924_KS_03	अत्र वसन्तस्य वनस्थलीनाम् च विशेषणसाधारण्यात् नायकव्यवहारप्रतीतेः
sp001-005925_KS_03	समासोक्तिस्तावदस्ति
sp001-005926_KS_03	नखक्षतानीवा इति जातिस्वरूपोत्प्रेक्षा वक्रत्वलौहित्यगुणनिमित्ता जागर्ति
sp001-005927_KS_03	सा च नायकव्यवहाराश्रित समासोक्तिगर्भिण्येव उत्तिष्ठत इत्युभयोः एककालतैव
sp001-005928_KS_03	विशेषणसामार्थ्यात् अप्रस्तुतस्य गम्यत्वे समासोक्तिरिष्यते इति हि लक्षणम्
sp001-005929_KS_03	लग्नेति
sp001-005930_KS_03	मधुश्रीः वसन्तलक्ष्मीः लग्नद्विरेफा एव अञ्जनभक्तयः कज्जलरचनाः
sp001-005931_KS_03	ताभिः चित्रम् चित्रवर्णम् तिलकम् पुष्पविशेषमेव तिलकम् विशेषकम्
sp001-005932_KS_03	मुखम् प्रारम्भः तस्मिन्नेव मुखे वक्त्रे प्रकाश्य प्रकटय्य बालारुणकोमलेन
sp001-005933_KS_03	बालार्कसुन्दरेण रागेण अरुणिम्ना तेनेव लाक्षारागेण
sp001-005934_KS_03	चूतप्रवाल एव ओष्ठः तम् चूतप्रवालोष्ठम् अलञ्चकार प्रसाधयामास
sp001-005935_KS_03	अत्र रूपकालङ्कारः
sp001-005936_KS_03	मृगा इति
sp001-005937_KS_03	प्रियालद्रुमाः राजादनवृक्षाः
sp001-005938_KS_03	राजादनः प्रियालः स्यात् इत्यमरः
sp001-005939_KS_03	तेषाम् मञ्जर्यः तासाम् रजःकणैः विघ्निताः सञ्जातविघ्नाः दृष्टीनाम् पाताः प्रसादाः येषाम् ते तथोक्ताः
sp001-005940_KS_03	मदोद्धताः मृगाः प्रत् प्रत्यनिलम् अनिलाभिमुखम् मर्मराः मर्मरशब्दवन्तः पत्रमोक्षाः
sp001-005941_KS_03	जीर्णपर्णपाताः यासु ताः वनस्थलीः विचेरुः वनप्रदेशेषु चरन्ति स्म
sp001-005942_KS_03	देशकालाध्वगन्तव्याः कर्मसञ्ज्ञा ह्यकर्मणाम् इति चरतेः सकर्मकत्वम्
sp001-005943_KS_03	चूताङ्कुरेति
sp001-005944_KS_03	चूताङ्कुराणाम् आस्वादेन कषायकण्ठः रक्तकण्ठः
sp001-005945_KS_03	रसभावपथे रक्ते कषायः इति केशवः
sp001-005946_KS_03	पुमान्कोकिलः पुंस्कोकिलः
sp001-005947_KS_03	पुङ्ग्रहणम् प्रागल्भ्यद्योतनार्थम्
sp001-005948_KS_03	मधुरम् चुकूजेति यत्तत्कूजनमेव मनस्विनीनाम् मानविघाते रोषनिरासे दक्षम् स्मरस्य वचनम्
sp001-005949_KS_03	मानम् त्यजतेति आज्ञावचनम् जातम्
sp001-005950_KS_03	कोकिलकूजितश्रवणानन्तरम् स्मराज्ञप्ता इव मानम् जहुरित्यर्थः
sp001-005951_KS_03	हिमेति
sp001-005952_KS_03	हिमस्य व्यपायात् अपगमात् विशदाः नीरुजाः अधराः ओष्ठाः यासाम् तासाम् आपाण्डरीभूतमुखच्छवीनाम्
sp001-005953_KS_03	कुङ्कुमपरिहारादिति भावः
sp001-005954_KS_03	किम्पुरूषाङ्गनानाम् पत्रविशेषकेषु पत्ररचनासु स्वेदोद्गमः पदम् चक्रे
sp001-005955_KS_03	घर्मोदयात् स्वेदोदयः अभूदित्यर्थः
sp001-005956_KS_03	विशदाधरात्वम् मधूच्छिष्टराहित्यादिति भावः
sp001-005957_KS_03	हेमन्तेषु नार्यः बिम्बोष्ठेषु मधूच्छिष्टम् शीतभयात् दधतीति प्रसिद्धम्
sp001-005958_KS_03	तपस्विन इति
sp001-005959_KS_03	स्थाणोः वनम् ओकः येषाम् ते तपस्विनः तत्रत्याः मुनयः
sp001-005960_KS_03	समानकाले आद्यन्तौ अस्याः आकालिकीम्
sp001-005961_KS_03	अकालभवत्वात् उत्पत्त्यनन्तरविनीशिनीम् इत्यर्थः
sp001-005962_KS_03	आकालिकडाद्यन्तवचने इति
sp001-005963_KS_03	समानकालत् इकट्प्रत्ययः प्रकृतेः आकाल आदेशश्च निपातितः
sp001-005964_KS_03	टिड्ढाणञ् इत्यादिना ङीप्
sp001-005965_KS_03	केचित् अकालाद्देहात् अध्यात्मादित्वात् भवार्थे ठगित्याहुः
sp001-005966_KS_03	ताम् आकालिकीम् मधुप्रवृत्तिम् वीक्ष्य प्रयत्नेन संस्तम्भितविक्रियाणाम् निरुद्धविकाराणाम् मनसाम् कथञ्चित् ईशाः नियन्तारः बभूवुः
sp001-005967_KS_03	तमिति
sp001-005968_KS_03	आरोपितम् अधिज्यम् कृतम् पुष्पचापम् येन तस्मिन्
sp001-005969_KS_03	रतिः द्वितीया यस्य तस्मिन् रतिसहाये मदने तम् देशम् स्थाण्वाश्रमम् प्रपन्ने प्राप्ते सति
sp001-005970_KS_03	द्वन्द्वानि स्थावराणि जङ्गमानि च मिथुनानि काष्ठोत्कर्षः
sp001-005971_KS_03	काष्ठोत्कर्षे स्थितौ दिशि इत्यमरः
sp001-005972_KS_03	ताम् गतः यः स्नेहः इष्टसाधननिबन्धनः प्रेमापरनामा ममताभिमानः
sp001-005973_KS_03	प्रेमा ना प्रियता हार्दम् प्रेम स्नेहः इत्यमरः
sp001-005974_KS_03	त एव रसः तेन अनुविद्धम् सम्पृक्तम् भावम् रत्याख्यम् श्रृङ्गारभावम् क्रियया कार्यभूतया चेष्टया विवव्रुः प्रकटीचक्रुः
sp001-005975_KS_03	श्रृङ्गारचेष्टाः प्रावर्तन्त इत्यर्थः
sp001-005976_KS_03	ताश्चेष्टाः आह मधु इत्यादिभिः चतुर्भिः
sp001-005977_KS_03	मध्विति
sp001-005978_KS_03	द्वौ रेफौ वर्णविशेषौ यस्य सः द्विरेफः भ्रमरः
sp001-005979_KS_03	उपचारात्तदर्थोऽपि द्विरेफ उच्यते
sp001-005980_KS_03	यथाह कैयटः
sp001-005981_KS_03	शब्दधर्मेणाप्यर्थस्य व्यपदेशो दृश्यते
sp001-005982_KS_03	यथा भ्रमरशब्दस्य द्विरेफत्वात् द्विरेफो भ्रमरः इति
sp001-005983_KS_03	कुसुमम् एव एकम् साधारणम् पात्रम् तस्मिन् मधु मकरन्दम्
sp001-005984_KS_03	मधु मद्ये पुष्परसे इति विश्वः
sp001-005985_KS_03	स्वाम् प्रियाम् भृङ्गीम् अनुवर्तमानः अनुसरन् पपौ
sp001-005986_KS_03	तत्पीतशेषम् पपावित्यर्थः
sp001-005987_KS_03	कृष्णश्चासौ सारः शवलश्च कृष्णसारः कृष्णमृगः
sp001-005988_KS_03	वर्णो वर्णेन इति समासः
sp001-005989_KS_03	स्पर्शेन स्पर्शसुखेन निमीलिताक्षीम् मृगीम् श्रृङ्गेण अकण्डूयत घर्षितवान्
sp001-005990_KS_03	कण्ड्वादिभ्यो यक् इति यक्
sp001-005991_KS_03	ततः कर्तरि लङ्
sp001-005992_KS_03	ददाविति
sp001-005993_KS_03	रसात् अतिरागात् करेणुः करिणी
sp001-005994_KS_03	करेणुरिभ्याम् स्त्री नेभे इत्यमरः
sp001-005995_KS_03	पङ्काज्जायते इति पङ्कजम् तस्य रेणुः पङ्कजरेणुः तस्य गन्धः अस्य अस्तीति पङ्कजेरणुगन्धि
sp001-005996_KS_03	गण्डूषजलम् मुखान्तर्धृतजलम् गजाय ददौ
sp001-005997_KS_03	रथाङ्गनामा चक्रवाकः अर्धम् यथा तथा उपभुक्तेन अर्द्धजग्धेन बिसेन जायाम् सम्भावयामास
sp001-005998_KS_03	स्वजग्धशेषम् ददावित्यर्थः
sp001-005999_KS_03	गीतान्तरेष्विति
sp001-006000_KS_03	किम्पुरुषः किन्नरः
sp001-006001_KS_03	श्रमवारिलेशैः स्वेदोदबिन्दुभिः किञ्चित् ईषत् समुच्छ्वासिताः विश्लेषिताः पत्रलेखाः यस्य तत्
sp001-006002_KS_03	पुष्पाणाम् आसवः मद्यम् पुष्पासवः
sp001-006003_KS_03	पुष्पोद्भवमद्यमित्यर्थः
sp001-006004_KS_03	वसन्ते मधूकस्य सम्भवात् पुष्पवासितमिति केचित्
sp001-006005_KS_03	तेन आघूर्णिताभ्याम् उद्भ्रान्ताभ्याम् नेत्राभ्याम् शोभते इति
sp001-006006_KS_03	तथोक्तम् प्रियामुखम् गीतान्तरेषु गीतमध्येषु चुचुम्बे चुचुम्ब
sp001-006007_KS_03	पर्याप्तेति
sp001-006008_KS_03	पर्याप्ताः समग्राः पुष्पस्तबकाः एव स्तनाः यासाम् ताभ्यः
sp001-006009_KS_03	स्वाङ्गाच्चोपसर्जनादसंयोगोपधात् इति विकल्पात् न ङीप्
sp001-006010_KS_03	स्फुरन्तः प्रवालाः पल्लवाः एव ओष्ठाः तैः मनोहराभ्यः
sp001-006011_KS_03	लताः एव वध्वः ताभ्यः सकाशात् तरवः अपि
sp001-006012_KS_03	लिङ्गादेव पुंस्त्वम् गम्यते
sp001-006013_KS_03	विनम्राः शाखाः एव भुजाः तैः बन्धनानि अवापुः
sp001-006014_KS_03	ताभिः आलिङ्गिताः इत्यर्थः
sp001-006015_KS_03	स्थावराणाम् अपि मदनविकारः अभूत् किमुत अन्येषाम् इति भावः
sp001-006016_KS_03	एतच्च तरुलतानामपि चेतनत्वादुक्तम्
sp001-006017_KS_03	यथाह मनुः अन्तः सञ्ज्ञा भवन्त्येते सुखदुःखसमन्विताः इति
sp001-006018_KS_03	अत्र रूपकालङ्कारः
sp001-006019_KS_03	श्रुतेति
sp001-006020_KS_03	अस्मिन्क्षणे वसन्ताविर्भावकाले भगवान्हरः श्रुताप्सरोगीतिरपि
sp001-006021_KS_03	दिव्याङ्गनागानम् आकर्णयन्नपीत्यर्थः
sp001-006022_KS_03	प्रसङ्ख्यानपरः आत्मानुसन्धानपरः बभूव
sp001-006023_KS_03	तथाहि
sp001-006024_KS_03	आत्मनः चित्तस्य ईश्वराणाम् नियन्तॄणाम्
sp001-006025_KS_03	वशिनामित्यर्थः
sp001-006026_KS_03	विहन्यन्ते एभिः इति विघ्नाः प्रत्यूहाः
sp001-006027_KS_03	घञर्थे कप्रत्ययः
sp001-006028_KS_03	जातु कदाचिदपि समाधिभेदे समाधिभञ्जने प्रभवः समर्थाः न भवन्ति
sp001-006029_KS_03	लतेति
sp001-006030_KS_03	अथ लतागृहद्वारम् गतः वामे प्रकोष्ठे अर्पितहेमवेत्रः धारितहेमदण्डः नन्दी नन्दिकेश्वरः
sp001-006031_KS_03	नन्दी भृङ्गिरिटस्तुण्डिनन्दिनौ नन्दिकेश्वरे इति कोशः
sp001-006032_KS_03	मुखे अर्पितायाः सरोषविस्मयस्तिमितावलोकम् निहितायाः एकस्याः अङ्गुलेः तर्जन्याः सञ्ज्ञया सूचनया एव
sp001-006033_KS_03	सञ्ज्ञा स्याच्चेतना नाम हस्ताद्यैश्चार्थसूचना इत्यमरः
sp001-006034_KS_03	गणान् प्रमथान् चापलाय चापलम् कर्तुम् मा भवता इति
sp001-006035_KS_03	क्रियार्थोपपदस्य इत्यादिना चतुर्थी
sp001-006036_KS_03	व्यनैषीत् शिक्षितवान्
sp001-006037_KS_03	न केवलम् गणा एव विनीताह
sp001-006038_KS_03	किन्तु जरायुजादिचतुर्विधम् प्राणिजातमपि इत्याह
sp001-006039_KS_03	निष्कम्पेति
sp001-006040_KS_03	निष्कम्पवृक्षम् इदम् उद्भिज्जोपलक्षणम्
sp001-006041_KS_03	निभृतद्विरेफम् निश्चलभृङ्गम्
sp001-006042_KS_03	स्वेदजोपलक्षणमेतत्
sp001-006043_KS_03	मूकाण्डजम् निःशब्दपक्षिसरीसृपादिकम्
sp001-006044_KS_03	एतेन अण्डजजातिरुक्ता
sp001-006045_KS_03	शान्तमृगप्रचारम् जरायुजोपलक्षणमेतत्
sp001-006046_KS_03	सर्वमेव काननम् तच्छासनात् नन्दीश्वराज्ञया चित्रार्पितारम्भम् चित्रलिखितारम्भम् इव अवतस्थे
sp001-006047_KS_03	नृगवाद्या जरायुजाः
sp001-006048_KS_03	स्वेदजाः कृमिदंशाद्याः पक्षिसर्पादयोऽण्डजाः
sp001-006049_KS_03	उद्भिदस्तरुगुल्माद्याः इत्यमरः
sp001-006050_KS_03	दृष्टिप्रपातमिति
sp001-006051_KS_03	कामः प्रयाणे यात्रायाम् पुरोगतः शुक्रः यस्मिन्देशे तम् पुरःशुक्रम् देशमिव
sp001-006052_KS_03	प्रतिशुक्रम् प्रतिबुधम् प्रत्यङ्गारकमेव च
sp001-006053_KS_03	अपि शक्रसमो राजा हतसैन्यो निवर्तते
sp001-006054_KS_03	इति प्रतिषेधात्
sp001-006055_KS_03	तस्य दृष्टिप्रपातम् दृग्विषयम् परिहृत्य प्रान्तेषु पार्श्वदेशेषु संसक्ताः अन्योन्यसंसृष्टाः
sp001-006056_KS_03	नमेरूणाम् सुरपुन्नागानाम् शाखाः यस्य तत्
sp001-006057_KS_03	तिरोधानयोग्यम् इति भावः
sp001-006058_KS_03	भूतपतेः शिवस्य ध्यानास्पदम् समाधिस्थानम्
sp001-006059_KS_03	आस्पदम् प्रतिष्ठायाम् इति निपातः
sp001-006060_KS_03	विवेश
sp001-006061_KS_03	स इति
sp001-006062_KS_03	आसन्नशरीरपातः आसन्नमृत्युः सः कामः शार्दूलचर्मणा व्यवधानवत्याम्
sp001-006063_KS_03	व्याघ्रचर्मास्तृतायाम् इत्यर्थः
sp001-006064_KS_03	मोक्षश्रीर्व्याघ्रचर्मणि इति प्राशस्त्यादिति भावः
sp001-006065_KS_03	देवदारुद्रुमवेदिकायाम् आसीनम् उपविष्टम् संयमिनम् समाधिनिष्ठम् त्रियम्बकम् त्रिनेत्रम् ददर्श
sp001-006066_KS_03	केचित्साहसिकाः त्रिलोचनम् इति पेठुः
sp001-006067_KS_03	त्र्यम्बकमित्युक्ते पादपूरणव्यत्यासात्त् रियम्बकमिति पादपूरणार्थोऽयमियङादेशः छान्दसः महाकविप्रयोगात् अभियुक्तैः अङ्गीकृतः
sp001-006068_KS_03	तमेव देवम् षङ्भिः श्लोकैः वर्णयति
sp001-006069_KS_03	पर्यङ्केति
sp001-006070_KS_03	पर्यङ्कबन्धेन वीरासनेन स्थिरपूर्वकायम् निश्चलोत्तरार्धम् ऋजुः
sp001-006071_KS_03	आयतश्च ऋज्वायतः तम् सन्नमितौ उभौ अंसौ यस्य तम् तथोक्तम्
sp001-006072_KS_03	वृत्तिविषये उभशब्दस्थाने उभयशब्दप्रयोग इत्युक्तम् कैयटेन
sp001-006073_KS_03	उत्तानः ऊर्ध्वतलः यः पाणिद्वयस्य सन्निवेशः संस्थानम् तस्मात् अङ्कमध्ये
sp001-006074_KS_03	प्रफुल्लम् राजीवम् पङ्कजम् यस्य तमिव स्थितम्
sp001-006075_KS_03	वीरासने वसिष्ठः एकम् पादमथैकस्मिन् विन्यस्योरौ तु संस्थितम्
sp001-006076_KS_03	इतरस्मिंस्तथैवोरुम् वीरासनमुदाहृतम् इति
sp001-006077_KS_03	तथा योगसारे उत्तानिते करतले करमुत्तानितम् परम्
sp001-006078_KS_03	आदायाङ्कगतम् कृत्वा ध्यायेद्यस्तस्य सोऽन्तरम् इति
sp001-006079_KS_03	भुजङ्गमेति
sp001-006080_KS_03	बुजङ्गमेन उनद्धः उन्नमय्य बद्धः जटाकलापः येन तम् तथोक्तम्
sp001-006081_KS_03	कर्णावसक्तम्
sp001-006082_KS_03	कर्णावलम्बि इत्यर्थः
sp001-006083_KS_03	अत एव द्विगुणम् द्विरावृत्तमग अक्षसूत्रम् अक्षमाला यस्य तम्
sp001-006084_KS_03	कण्ठप्रभाणाम् सङ्गेन मिश्रणेन विशेषनीलाम् अतिनीलाम् ग्रन्थिमतीम् बन्धनयुक्ताम्
sp001-006085_KS_03	कृष्णत्वचम् कृष्णमृगाजिनम् दधानम्
sp001-006086_KS_03	किञ्चिदिति
sp001-006087_KS_03	किञ्चित्प्रकाशाः ईषत्प्रकाशाः स्तिमिताः निश्चलाः उग्राश्च ताराः कनीनिकाः येषाम् तैः
sp001-006088_KS_03	तारकाक्ष्णः कनीनिका इत्यमरः
sp001-006089_KS_03	भ्रूविक्रियायाम् भ्रूविक्षेपे विरतप्रसङ्गैः प्रसक्तिरहितैः अविस्पन्दितपक्ष्ममालैः
sp001-006090_KS_03	अचलितपक्ष्मपङ्क्तिभिः अधःप्रसृताः मयूखाः येषाम् तैः अधोमयूखैः नेत्रैः
sp001-006091_KS_03	त्रिनेत्रत्वाद् बहुवचनम्
sp001-006092_KS_03	लक्ष्यीकृतघ्राणम् नासाग्रनिविष्टदृष्टिम् इत्यर्थः
sp001-006093_KS_03	करणान्यबहिष्कृत्य स्थणुवन्निश्चलात्मकः
sp001-006094_KS_03	आत्मानम् हृदये ध्यायेत् नासाग्रन्यस्तलोचनः इति योगसारे
sp001-006095_KS_03	अवृष्टीति
sp001-006096_KS_03	अन्तश्चरन्तीति अन्तश्चराः तेषाम् मरुताम् प्राणादीनाम्
sp001-006097_KS_03	निरोधाद्धेतोः अवृष्टिसंरम्भम् अविद्यमानवर्षसम्भ्रमम् अम्बुवाहम् इव स्थितम्
sp001-006098_KS_03	एतेन प्राणनिरोधः सूचितः
sp001-006099_KS_03	अनुत्तरङ्गम् अनुद्भूततरङ्गम् अपाम् आधारम् ह्रदमिव स्थितम्
sp001-006100_KS_03	एतेन अपाननिरोधः सूचितः
sp001-006101_KS_03	तथा निवाते निर्वातदेशे निष्कम्पम् निश्चलम् प्रदीपम् इव स्थितम्
sp001-006102_KS_03	एतेन शेषवायुनिरोधः सूचितः
sp001-006103_KS_03	निवातावाश्रयावातौ इत्यमरः
sp001-006104_KS_03	कपालेति
sp001-006105_KS_03	कपालनेत्रान्तरेण ब्रह्मकरोटिनेत्रविवरेण लब्धमार्गैः शिरस्तः ब्रह्मरन्ध्रात् पञ्चम्यास्तसिल्
sp001-006106_KS_03	उदितैः उद्भूतैः ज्योतिः प्ररोहैः तेजोङ्कुरैः मृणालसूत्राधिकम्
sp001-006107_KS_03	सौकुमार्यम् मार्दवम् यस्यास्ताम् बालस्य इन्दोः शिरश्चन्द्रस्य लक्ष्मीम् ग्लपयन्तम्
sp001-006108_KS_03	मन इति
sp001-006109_KS_03	नवभ्यः द्वारेभ्यः निषिद्धा निवर्तिता वृत्तिः सञ्चारः यस्य तत् तथोक्तम्
sp001-006110_KS_03	समाधिना प्रणिधानेन वश्यम् वशङ्गतम्
sp001-006111_KS_03	यत्प्रत्ययः
sp001-006112_KS_03	प्रणिधानम् समाधानम् समाधिश्च समाश्रयः इति हलायुधः
sp001-006113_KS_03	मनः हृदि हृदयाख्ये अधिष्ठाने व्यवस्थाप्य
sp001-006114_KS_03	तथा च वसिष्ठः
sp001-006115_KS_03	यतो निर्याति विषयान्यस्मंश्चैव प्रलीयते
sp001-006116_KS_03	हृदयम् तद्विजानीयात् मनसः स्थितिकारणम् इति
sp001-006117_KS_03	क्षेत्रविदः क्षेत्रज्ञाः पुरुषाः
sp001-006118_KS_03	यम् न क्षरतीति अक्षरम् अविनाशिनम् विदुः विदन्ति
sp001-006119_KS_03	विदो लटो वा इति झेर्जुस्
sp001-006120_KS_03	तम् आत्मानम् आत्मनि स्वस्मिन् अवलोकयन्तम् साक्षात्कुर्वन्तम्
sp001-006121_KS_03	स्वातिरेकेण परमात्मनः अभावादिति भावः
sp001-006122_KS_03	स्मर इति
sp001-006123_KS_03	स्मरः कामः तथाभूतम् पूर्वोक्तरूपम् मनसापि अधृष्य् अयुग्मनेत्रम् विषमाक्षम् अदूरात् पश्यन्
sp001-006124_KS_03	साध्वसेन सन्नहस्तः विश्लथपाणिः सन्
sp001-006125_KS_03	स्वहस्तात् स्रस्तम् शरम् चापमपि चापम् च नालक्षयत् न विवेद
sp001-006126_KS_03	भीतो मुह्यतीति भावः
sp001-006127_KS_03	निर्वाणेति
sp001-006128_KS_03	अथ निर्वाणेन नाशेन भूयिष्ठम् निर्वाणभूयिष्ठम्
sp001-006129_KS_03	नष्टप्रायमित्यर्थः
sp001-006130_KS_03	अस्य स्मरस्य वीर्यम् बलम् वपुर्गुणेन सौन्दर्येण सन्धुक्षयन्तीव पुनर् पुनरुज्जीवयन्तीव स्थिता
sp001-006131_KS_03	वनदेवताभ्याम् सखीभूताभ्याम् अनुप्रयाता अनुगता स्थावरराजकन्या पार्वती अदृश्यत दृष्टा
sp001-006132_KS_03	अशोकेति
sp001-006133_KS_03	अशोकपुष्पेण निर्भर्त्सिताः
sp001-006134_KS_03	तिरस्कृताः पद्मरागाः येन तत्तथोक्तम्
sp001-006135_KS_03	आकृष्टहेमद्युतीनि आहृतस्वर्णाभरणवर्णानि कर्णिकाराणि यस्मिंस्तत् तथोक्तम्
sp001-006136_KS_03	मुक्ताकलापीकृतानि सिन्धुवाराणि निर्गुण्डीकुसुमानि यस्मिंस्तत्
sp001-006137_KS_03	सिन्धुवारेन्द्रसुरसौ निर्गुण्डीन्द्राणिकेत्यपि इत्यमरः
sp001-006138_KS_03	वसन्तपुष्पाण्येव आभरणम् वहन्ती
sp001-006139_KS_03	आवर्जितेति
sp001-006140_KS_03	स्तनाभ्याम् किञ्चिदावर्जितेव ईषदानमितेव
sp001-006141_KS_03	तरुणार्कस्य राग इव रागो यस्य तत्
sp001-006142_KS_03	बालार्कारुणमित्यर्थः
sp001-006143_KS_03	उपमानपूर्वपदो बहुव्रीहिः उत्तरपदलोपश्च
sp001-006144_KS_03	वासः वसाना आच्छादयन्ती
sp001-006145_KS_03	अत एव पर्याप्तपुष्पस्तबकावनम्रा पल्लविनी किसलयवती सञ्चारिणी लतेव
sp001-006146_KS_03	स्थितेति शेषः
sp001-006147_KS_03	स्रस्तामिति
sp001-006148_KS_03	स्थानविदा निक्षेपयोग्यस्थानवेदिना स्मरेण न्यासीकृताम् निक्षेपीकृताम्
sp001-006149_KS_03	कर्मणि प्रभवतीति कार्मुकम् धनुः
sp001-006150_KS_03	कर्मण उकञ् इत्युकञ्प्रत्ययः
sp001-006151_KS_03	तस्य द्वितीयाम् मौर्वीमिव स्थिताम्
sp001-006152_KS_03	अत्र हि न्यस्ता मौर्व्यी उत्तरत्र हरवैरनिर्यातनाय उपयुज्यते इति भावः
sp001-006153_KS_03	नितम्बात् स्रस्ताम् चलिताम् केसरदाम बकुलमाला सैव काञ्ची ताम् पुनः पुनः अवलम्बमाना हस्तेन धारयन्ती
sp001-006154_KS_03	सुगन्धीति
sp001-006155_KS_03	सुगन्धिभिः निश्वासैः विवृद्धतृष्णम्
sp001-006156_KS_03	बिम्बतुल्यः अधरः बिम्बाधरः
sp001-006157_KS_03	वृत्तौ मध्यपदलोपः स्यात् इति वामनः
sp001-006158_KS_03	तस्य आसन्नचरम् सन्निकृष्टचरम् द्विरेफम् भृङ्गम् प्रतिक्षणम् सम्भ्रमेण
sp001-006159_KS_03	लोलदृष्टिः चञ्चलाक्षी सती लीलारविन्देन निवारयन्ती
sp001-006160_KS_03	तामिति
sp001-006161_KS_03	सर्वावयवेषु अनवद्याम् अगर्ह्याम्
sp001-006162_KS_03	अवद्यपण्य इति निपातः
sp001-006163_KS_03	रतेः कामकलत्रस्यापि ह्रीपदम् लज्जानिमित्तम् आदधानाम्
sp001-006164_KS_03	न्यूनताम् आवहन्तीमित्यर्थः
sp001-006165_KS_03	ताम् पार्वतीम् वीक्ष्य पुष्पचापः कामः जितेन्द्रिये दुर्जयेऽपीत्यर्थः
sp001-006166_KS_03	शूलिनि शिवे विषये स्वकार्यसिद्धिम् पुनः आशशंसे चकमे
sp001-006167_KS_03	पूर्वम् साध्वससन्नहस्तः इत्यादिना कार्यसिद्धेः उन्मूलितत्वाभिधानात् इह पुनः इत्युक्तम्
sp001-006168_KS_03	भविष्यत इति
sp001-006169_KS_03	उमा च भविष्यतः पत्युः शम्भोः प्रतिहारभूमिम् द्वारदेशम् समाससाद
sp001-006170_KS_03	स्त्री द्वार्द्वारम् प्रतीहारः इत्यमरः
sp001-006171_KS_03	सः शम्भुश्च अन्तः परमात्मेति सञ्ज्ञा यस्य तत् परम् मुख्यम्
sp001-006172_KS_03	परम् दूरान्यमुख्येषु इति यादवः
sp001-006173_KS_03	ज्योतिः दृष्ट्वा साक्षात्कृत्य योगात् ध्यानात्
sp001-006174_KS_03	योगः सन्नहनोपायध्यानसङ्गतियुक्तिषु इत्यमरः
sp001-006175_KS_03	उपारराम उपारतः
sp001-006176_KS_03	व्याङ्परिभ्यो रमः इति परस्मैपदम्
sp001-006177_KS_03	तत इति
sp001-006178_KS_03	ततः भुजङ्गाधिपतेः शेषस्य फणाग्रैः अधः भूमेरधः कथञ्चित्
sp001-006179_KS_03	अतियत्नेन धृतः भूमिभागः स्वोपवेशनभूभागः यस्य स तथोक्तः
sp001-006180_KS_03	वायुधारणाहितलाघवनिवृत्त्या भगवतः गुरुत्वादिति भावः
sp001-006181_KS_03	शनैः कृता प्राणानाम् प्राङ्निरुद्धानाम् विमुक्तिः पुनः सञ्चारः येन सः
sp001-006182_KS_03	कृतप्राणविमुक्तिः ईशः निबिडम् दृढम् पर्यङ्कबन्धम् वीरासनम् बिभेद शिथिलीचकार
sp001-006183_KS_03	तस्मा इति
sp001-006184_KS_03	अथ नन्दी तस्मै भगवते
sp001-006185_KS_03	क्रियाग्रहणात् चतुर्थी
sp001-006186_KS_03	प्रणिपत्य नमस्कृत्य शुश्रूषया सेवया निमित्तेन उपेताम्
sp001-006187_KS_03	सेवार्थमागतामित्यर्थः
sp001-006188_KS_03	शैलसुताम् शशंस निवेदयामास
sp001-006189_KS_03	भर्तुः स्वामिनः भ्रूक्षेपमात्रेण भ्रूसञ्ज्ञया एव अनुमतप्रवेशाम् अङ्गीकृतप्रवेशाम् एनाम् शैलसुताम् प्रवेशायामास च
sp001-006190_KS_03	तस्या इति
sp001-006191_KS_03	तस्याः पार्वत्याः सखीभ्याम् पूर्वोक्ताभ्याम् स्वहस्तेन लूनः उपचितः पल्लवभङ्गभिन्नः
sp001-006192_KS_03	किसलय शकलमिश्रः शिशिरात्ययस्य वसन्तस्य सम्बन्धी पुष्पोच्चयः पुष्पप्रकारः
sp001-006193_KS_03	हस्तादाने चेरस्तेये इति घञ्विषयत्वात् कवीनाम् अयम् प्रामादिकः प्रयोगः इति वल्लभः
sp001-006194_KS_03	त्र्यम्बकपादमूले प्रणिपातपूर्वम् नमस्कारपूर्वङ्कम् व्यकीर्यत विक्षिप्तः
sp001-006195_KS_03	उमेति
sp001-006196_KS_03	उमापि नीलालकानाम् मध्ये शोभत इति तथोक्तम्
sp001-006197_KS_03	अलकन्यस्तमित्यर्थः
sp001-006198_KS_03	नवकर्णिकारम् विस्रंसयन्ती कर्णाच्च्युतः पल्लवः यस्य तेन मूर्ध्ना वृषभध्वजाय प्रणामम् चकार
sp001-006199_KS_03	क्रियाग्रहणात् सम्प्रदानत्वम्
sp001-006200_KS_03	अनन्येति
sp001-006201_KS_03	सा कृतप्रणामा देवी भवेन हरेण
sp001-006202_KS_03	अन्याम् न भजतीति तम् अनन्यभाजम्
sp001-006203_KS_03	भजोण्विः इति ण्विप्रत्ययः
sp001-006204_KS_03	सर्वनाम्नः वृत्तिमात्रे पूर्वपदस्य पुंवद्भावः
sp001-006205_KS_03	पतिम् आप्नुहीति तथ्यम् सत्यमेव अभिहिता उक्ता
sp001-006206_KS_03	उत्तरत्र तथैव सम्भवादिति भावः
sp001-006207_KS_03	अभिदधातेः ब्रुवर्थस्य दुहादित्वात् अप्रधाने कर्मणि क्तः
sp001-006208_KS_03	तथाहि
sp001-006209_KS_03	ईश्वरव्याहृतयः महापुरुषोक्तयः कदाचिदपि लोके भुवने लोकस्तु भुवने जने इत्यमरः
sp001-006210_KS_03	विपरीतम् विसंवादिनम् अर्थम् अभिधेयम् न पुष्णन्ति
sp001-006211_KS_03	न बोधयन्तीत्यर्थः
sp001-006212_KS_03	काम इति
sp001-006213_KS_03	कामस्तु बाणावसरम् प्रतीक्ष्य उमासन्निधानात् अयमेव बाणप्रयोगसमयः इति ज्ञात्वा पतङ्गेन तुल्यम् पतङ्गवत् शलभवत्
sp001-006214_KS_03	समौ पतङ्गशलभौ इत्यमरः
sp001-006215_KS_03	तेन तुल्यम् क्रिया चेद्वतिः इति वतिप्रत्ययः
sp001-006216_KS_03	वह्निमुखम् विविक्षुः प्रवेष्टुम् इच्छुः
sp001-006217_KS_03	विशतेः सन्नन्तात् उप्रत्ययः
sp001-006218_KS_03	उमायाः समक्षम् अक्ष्णः समीपम् उमासमक्षम्
sp001-006219_KS_03	अव्ययीभावे शरत्प्रभृतिभ्यः इति समासान्तः अच्प्रत्ययः
sp001-006220_KS_03	हरे बद्धलक्ष्यः सन्
sp001-006221_KS_03	शरासनस्य ज्याम् मौर्वीम् मुहुः आममर्श परामृष्टवान्
sp001-006222_KS_03	अथेति
sp001-006223_KS_03	अथ गौरी
sp001-006224_KS_03	तपः अस्य अस्तीति तपस्वी
sp001-006225_KS_03	अस्मायामेधास्त्रजो विनिः इति विनिप्रत्ययः
sp001-006226_KS_03	तस्मै तपस्विने गिरिशाय ताम्ररुचा रक्तवर्णेन करेण भानुमतोः अंशुमतः
sp001-006227_KS_03	मयूखैः विशोषिताम् मन्दाकिन्याः पुष्कराणि पद्मानि तेषाम् बीजानि
sp001-006228_KS_03	तेषाम् मालाम् जपमालिकाम् उपनिन्ये समर्पितवती
sp001-006229_KS_03	प्रतिग्रहीतुमिति
sp001-006230_KS_03	त्रिलोचनश्च प्रणयिप्रियत्वात् अर्थिप्रियत्वात् ताम् अक्षमालाम् प्रतिग्रहीतुम् स्वीकर्तुम् उपचक्रमे
sp001-006231_KS_03	पुष्पम् धनुः यस्य सः पुष्पधन्वा कामश्च
sp001-006232_KS_03	वा सञ्ज्ञायाम् इत्यनङादेशः
sp001-006233_KS_03	सम्मोह्यते अनेनेति सम्मोहनम् नाम
sp001-006234_KS_03	नामेति प्रसिद्धौ
sp001-006235_KS_03	अमोघम् बाणम् सायकम् धनुषि समधत्त संहितवान्
sp001-006236_KS_03	हर इति
sp001-006237_KS_03	हरस्तु हरः अपि चन्द्रोदयारम्भे अम्बुराशिरिव किञ्चित् ईषत् परिलुप्तधैर्यः
sp001-006238_KS_03	न तु प्राकृतजनवत् अत्यन्तलुप्तधैर्य इति भावः
sp001-006239_KS_03	बिम्बफलतुल्यः अधरोष्ठः यस्य तस्मिन् उमामुखे विलोचनानि व्यापारयामास
sp001-006240_KS_03	त्रिभिरपि लोचनैः साभिलाषम् अद्राक्षीत् इत्यर्थः
sp001-006241_KS_03	एतेन भगवतः रतिभावोदयः उक्तः
sp001-006242_KS_03	विवृण्वतीति
sp001-006243_KS_03	शैलसुतापि स्फुरत् बालकदम्बकल्पैः विकसत्कोमलनीपसदृशैः
sp001-006244_KS_03	पुलकितैरित्यर्थः
sp001-006245_KS_03	ईषदसमाप्तौ इत्यादिना कल्पप्प्रत्ययः
sp001-006246_KS_03	अङ्गैः भावम् रत्याख्यम् विवृण्वती प्रकाशयन्ती चारुतरेण पर्यस्तविलोचनेन व्रीडाविभ्रान्तनेत्रेण
sp001-006247_KS_03	मुखेन असाचि साचि सम्पद्यमाना साचीकृता तिर्यक्कृता
sp001-006248_KS_03	तिर्यगर्थे साचि तिरः इत्यमरः
sp001-006249_KS_03	तस्थौ
sp001-006250_KS_03	ह्रिया मुखम् साचीकृत्य स्थिता इत्यर्थः
sp001-006251_KS_03	न केवलम् हरस्यैव देव्या अपि उदितः रतिभाव इति भावः
sp001-006252_KS_03	अथ् अथेति
sp001-006253_KS_03	अथ अयुग्मानि नेत्राणि यस्य सः अयुग्मनेत्रः
sp001-006254_KS_03	त्रिनेत्रः वशित्वात् जितेन्द्रियत्वात् इन्द्रियक्षोभम् पूर्वोक्तम् इन्द्रियविकारम्
sp001-006255_KS_03	पुनः बलवदत् दृढम् निगृह्य निवार्य स्वचेतोविकृतेः स्वचित्तविकारस्य
sp001-006256_KS_03	हेतुम् कारणम् दिदृक्षुः द्रष्टुमिच्छुः दिशाम् उपान्तेषु दृष्टिम् ससर्ज प्रसारयामास
sp001-006257_KS_03	स इति
sp001-006258_KS_03	सः भगवान् दक्षिणापाङ्गे निविष्टा स्थिता मुष्टिः यस्य तम् नतांसम् आकुञ्चितः सव्यपादः यस्य तम्
sp001-006259_KS_03	आलीढाख्यस्थानके स्थितमित्यर्थः
sp001-006260_KS_03	चक्रीकृतचारुचापम् मण्डलीकृतसौम्यकोदण्डम् प्रहर्तुम् अभ्युद्यतम् आत्मयोनिम् मनोभवम् ददर्श
sp001-006261_KS_03	आलीढलक्षणमाह यादवः
sp001-006262_KS_03	स्थानानि धन्विनाम् पञ्च तत्र वैशाखमस्त्रियाम्
sp001-006263_KS_03	वितस्त्यन्तरगौ पादौ मण्डलम् तोरणाकृति
sp001-006264_KS_03	समानौ स्यात्समपदम् आलीढम् पदमग्रतः
sp001-006265_KS_03	दक्षिणम् वाममाकुञ्च्य प्रत्यालीढम् विपर्यये इति
sp001-006266_KS_03	तप इति
sp001-006267_KS_03	तपःपरामर्शेन तपसः आस्कन्दनेन विवृद्धमन्योः प्रवृद्धकोपस्य भ्रूभङ्गेण दुष्प्रेक्ष्यम्
sp001-006268_KS_03	दुर्दशम् मुखम् यस्य तस्य हरस्य तृतीयात्
sp001-006269_KS_03	अक्ष्णः स्फुरन् उद्दीप्यमानः उदर्चिः उद्भूतज्वालः कृशानुः अग्निः सहसा अतर्कितमेव
sp001-006270_KS_03	अतर्किते तु सहसा इत्यमरः
sp001-006271_KS_03	निष्पपात किल निश्चक्राम खलु
sp001-006272_KS_03	क्रोधमिति
sp001-006273_KS_03	हे प्रभो स्वामिन् क्रोधम् संहर संहर निवर्तय निवर्तय
sp001-006274_KS_03	चापले द्वे भवत इति वक्तव्यम् इति वार्तिकेन द्वित्वम्
sp001-006275_KS_03	सम्भ्रमेण वृत्तिः चापलम् इति काशिका
sp001-006276_KS_03	इत्येवम् मरुताम् देवानाम् गिरः वाचः खे व्योम्नि यावच्चरन्ति प्रवर्तन्ते तावत् तत्कलमेव भवस्य नेत्राज्जन्म यस्य सः भवनेत्रजन्मा
sp001-006277_KS_03	अवर्ज्यो बहुर्व्रीहिर्व्यधिकरणो जन्माद्युत्तरपदः इति वामनः
sp001-006278_KS_03	स वह्निः मदनम् भस्मैव अवशेषः यस्य तम् भस्मावशेषम् चकार
sp001-006279_KS_03	ददाहेत्यर्थः
sp001-006280_KS_03	तीव्रेति
sp001-006281_KS_03	तीव्राभिषङ्गप्रभवेण अतिदुःसहाभिभवसम्भवेन
sp001-006282_KS_03	अभिषङ्गस्त्वभिभवे सङ्ग आक्रोशनेऽपि च इति वैजयन्ती
sp001-006283_KS_03	इन्द्रियाणाम् चक्षुरादीनाम् वृत्तिम् व्यापारम् संस्तम्भयता प्रतिबध्नता मोहेन मूर्च्छया कर्त्रा
sp001-006284_KS_03	रतिः मदनभार्या मुहूर्तम् अज्ञातम् भर्तृव्यसनम् भर्तृनाशः यया सा तथोक्ता सती कृतोपकारेव बभूव
sp001-006285_KS_03	सहसा दुःखोपनिपातात् मुमूर्च्छेत्यर्थः
sp001-006286_KS_03	मोहेन दुःख संवेदनाभावत् तस्य उपकारकत्वोक्तिः
sp001-006287_KS_03	तमिति
sp001-006288_KS_03	तपस्वी तपोनिष्ठः भूतपतिः शिवः तपसः विध्नम् अन्तरायभूतम् तम् कामम् आशु
sp001-006289_KS_03	वज्रः अशनिः वनस्पतिम् वृक्षम् इव अवभज्य भङ्क्त्वा स्त्रीसन्निकर्षम् स्त्रीसन्निधानम् परिहर्तुम् इच्छन्
sp001-006290_KS_03	तस्य अनर्थहेतुत्वादिति भावः
sp001-006291_KS_03	सभूतः सगणः सन् अन्तर्दधे
sp001-006292_KS_03	शैलात्मजेति
sp001-006293_KS_03	शैलात्मजा पार्वती अपि उच्छिरसः उन्नतशिरसः महतः पितुः अभिलाषम्
sp001-006294_KS_03	हरः वरोऽस्त्विति मनोरथम् ललितम् सुन्दरम् आत्मनः वपुश्च व्यर्थम् निष्फलम् समर्थ्य विचार्य
sp001-006295_KS_03	सख्योः समक्षम् पुर इति च हेतुना अधिकम् जातलज्जा
sp001-006296_KS_03	समानजनसमक्षम् अवमानस्य अतिदुःसहत्वादिति भावः
sp001-006297_KS_03	शून्या निरुत्साहा सती कथञ्चित् कृच्छ्रेण भवनस्य अभिमुखी जगाम
sp001-006298_KS_03	सपदीति
sp001-006299_KS_03	सपदि अद्रिः हिमवान् रुद्रस्य संरम्भात् कोपात् भीत्या
sp001-006300_KS_03	संरम्भः सम्भ्रमे कोपे इति विश्वः
sp001-006301_KS_03	मुकुलिताक्षीम् निमीलितनेत्राम्
sp001-006302_KS_03	बहुव्रीहौ सक्थ्यक्ष्णोः स्वाङ्गात् षच् इति षच्प्रत्ययः
sp001-006303_KS_03	षिद्गौरादिभ्यश्च इति ङीष्
sp001-006304_KS_03	अनुकम्पितुम् अर्हाम् अनुकम्प्याम्
sp001-006305_KS_03	ऋहलोर्ण्यत् इति ण्यत्प्रत्ययः
sp001-006306_KS_03	दुहितरम् दोर्भ्याम् आदाय दन्तयोर्लग्नाम् पद्मिनीम् नलिनीम् बिभ्रत् सुरगज इव वेगेन रयेण दीर्घीकृताङ्गः आयतीकृतशरीरः सन्
sp001-006307_KS_03	पन्थानम् प्रतिगता मार्गानुसारिणी गतिः यस्य सः प्रतिपथगतिः आसीत्
sp001-006308_KS_03	पन्थानम् अनुसृत्य जगामेत्यर्थः
sp001-006309_KS_03	इति श्रीमन्महामहोपाध्याय कोलाचलमल्लिनाथसूरिविरचितया सञ्जीविनीसमाख्यया
sp001-006310_KS_03	व्याख्यया समेतः श्रीकालिदासकृतौ कुमारसम्भवे महाकाव्ये मदनदहनो नाम तृतीयः सर्गः
sp001-006311_KS_05	तथेति
sp001-006312_KS_05	पर्वतस्य अपत्यम् स्त्री पार्वती तथा तेन प्रकारेण अक्ष्णोः समीपे समक्षम् पुरतः
sp001-006313_KS_05	अव्ययम् विभक्तिसमीपसमृद्धी इत्यादिना अव्ययीभावः
sp001-006314_KS_05	मनोभवम् मन्मथम् दहता भस्मीकुर्वता पिनाकिना ईश्वरेण भग्नः
sp001-006315_KS_05	खण्डितः मनोरथः अभिलाषः यस्याः सा तथोक्ता सती
sp001-006316_KS_05	हृदयेन मनसारूपम् सौन्दर्यम् निनिन्द
sp001-006317_KS_05	धिङ् मेरूपम् यत् हरमनोहरणाय नालमिति गर्हितवतीत्यर्थः
sp001-006318_KS_05	युक्तम् चैतदित्याह तथाहि
sp001-006319_KS_05	चारुता सौन्दर्यम् प्रियेषु पतिषु विषये सौभाग्यम् प्रियवाल्लभ्यम् फलम् यस्याः सा तथोक्ता
sp001-006320_KS_05	सौन्दर्यस्य तदेव फलम् यत् भर्तृसौभाग्यम् लभ्यते
sp001-006321_KS_05	नो चेत् विफलम् तदिति भावः
sp001-006322_KS_05	अस्मिन्सर्गे वंशस्थम् वृत्तम्
sp001-006323_KS_05	जतौ तु वंशस्थमुदीरितम् जरौ इति लक्षणात्
sp001-006324_KS_05	इयेषेति
sp001-006325_KS_05	सा पार्वती समाधिम् एकाग्रताम् आस्थाय अवलम्ब्य तपोभिः वक्ष्यमाणनियमैः करणभूतैः
sp001-006326_KS_05	आत्मनः स्वस्य अवन्ध्यरूपताम् सफलसौन्दर्यम् कर्तुम् इयेष इच्छति स्म
sp001-006327_KS_05	तपसा शिवम् वशीकर्तुम् उद्युक्ता इत्यर्थः
sp001-006328_KS_05	अन्यथा ततः अन्यप्रकारेण कथम् वा तत् द्वयम् अवाप्यते
sp001-006329_KS_05	किम् तद्द्वयम्
sp001-006330_KS_05	तथाभूता विधा प्राकारः यस्य तत् तथाविधम् प्रेम स्नेहः
sp001-006331_KS_05	येन अर्धाङ्गहरा हरस्य भवेदिति भावः
sp001-006332_KS_05	तादृशः पतिश्च
sp001-006333_KS_05	यः मृत्युञ्जयः इति भावः
sp001-006334_KS_05	द्वयमेव खलु स्त्रीणाम् अपेक्षितम् यत् भर्तृवाल्लभ्यम् जीवत् भर्तृकत्वम् चेति
sp001-006335_KS_05	तच्च तपश्चर्यैकसाध्यमिति निश्चिकाय इत्यर्थः
sp001-006336_KS_05	अत्र मनुः यद्दुष्करम् यद्दुरापम् यद्दुर्गम् यच्च दुस्तरम्
sp001-006337_KS_05	तत्सर्वम् तपसा प्राप्यम् तपो हि दुरतिक्रमम् इति
sp001-006338_KS_05	निशम्येति
sp001-006339_KS_05	मेना मेनका च गिरीशप्रतिसक्तमानसाम् हरासक्तचित्ताम् तपसे तपश्चरणाय कृतोद्यमाम्
sp001-006340_KS_05	कृतोद्योगाम् सुताम् निशम्य श्रुत्वा एनाम् पार्वतीम् वक्षसा परिरभ्य आलिङ्ग्य
sp001-006341_KS_05	महतः मुनिव्रतात्तपसः निवारयन्ती उवाच
sp001-006342_KS_05	मुनिव्रतादित्यत्र यद्यपि मुनिव्रतस्य मेनकायाः अनीप्सितत्वात्
sp001-006343_KS_05	वारणार्थानाम् ईप्सितः इति नापादानत्वम् तथापि कृतोद्यमाम् इति मानसप्रवेशोक्तत्वात्
sp001-006344_KS_05	ध्रुवमपाये अपादानम् इति अपादानत्वमेव स्यात्
sp001-006345_KS_05	यथाह भाष्यकारः यच्च मिथ्या सम्प्राप्य निवर्तते तच्च ध्रुवम् अपाये अपादानमिति प्रसिद्धम् इति
sp001-006346_KS_05	मनीषिता इति
sp001-006347_KS_05	हे वत्से मनस ईषिताः इष्टाः मनीषिताः
sp001-006348_KS_05	शकन्ध्वादित्वात्साधुः
sp001-006349_KS_05	देवताः शच्यादयः गृहेषु सन्ति
sp001-006350_KS_05	त्वम् ताः आराधयेति शेषः
sp001-006351_KS_05	तपः क्व तवेदम् तावकम्
sp001-006352_KS_05	युष्मदस्मदोः अन्यतरस्याम् खञ्च इत्यण्प्रत्ययः
sp001-006353_KS_05	तवकममकावेकवचने इति तवकादेशः
sp001-006354_KS_05	वपुश्च क्व
sp001-006355_KS_05	तथाहि
sp001-006356_KS_05	पेलवम् मृदुलम् शिरीषपुष्पम् भ्रमरस्य भृङ्गस्य पदम् पदस्थितिम् सहेत
sp001-006357_KS_05	पतत्त्रिणः पुनः पक्षिणस्तु पदम् न सहेत
sp001-006358_KS_05	अतिसौकुमार्यात् दिव्योपभोगभोग्यम् ते वपुः न दारुणतपःक्षमम् इत्यर्थः
sp001-006359_KS_05	अत्र दृष्टान्तालङ्कारः
sp001-006360_KS_05	इतीति
sp001-006361_KS_05	इति एवम् अनुशासती उपदिशन्ती मेना ध्रुवेच्छाम् स्थिरव्यवसायाम् सुताम् पार्वतीम् उद्यमात्
sp001-006362_KS_05	उद्योगात् तपोलक्षणात् नियन्तुम् निवारयितुम् न शशाक समर्था नाभूत्
sp001-006363_KS_05	तथाहि
sp001-006364_KS_05	ईप्सितार्थे इष्टार्थे स्थिरनिश्चयम् मनः निम्नाभिमुखम् पयश्च कः प्रतीपयेत् प्रतिकूलयेत्
sp001-006365_KS_05	प्रतिनिवर्तयेदित्यर्थः
sp001-006366_KS_05	निम्नप्रवणम् पय इव इष्टा इष्टार्थाभिनिविष्टम् मनः दुर्वारमिति भावः
sp001-006367_KS_05	अत्र दीपकानुप्राणितः अर्थान्तरन्यासालङ्कारः
sp001-006368_KS_05	कदाचिदिति
sp001-006369_KS_05	अथ कदाचित् मनस्विनी स्थिरचित्ता सा पार्वती मनोरथज्ञम् अभिलाषाभिज्ञम् पितरम्
sp001-006370_KS_05	हिमवन्तम् आसन्नसखी आप्तसखी सैव मुखम् उपायः
sp001-006371_KS_05	मुखम् निःसरणे वक्त्रे प्रारम्भोपाययोरपि इति विश्वः
sp001-006372_KS_05	तेन फलोदयः फलोत्पत्तिः अन्तः अवधिः यस्य तस्मै तपःसमाधये
sp001-006373_KS_05	तपोनियमार्थम् आत्मनः स्वस्य अरण्यनिवासम् वनवासम् अयाचत
sp001-006374_KS_05	दुह्याच् इत्यादिना द्विकर्मकत्वम्
sp001-006375_KS_05	अथेति
sp001-006376_KS_05	अथ गौरी अनुरूपेण योग्येना अभिनिवेशेन आग्रहेण तुष्यतीति तथोक्तेन गरीयसा
sp001-006377_KS_05	पूज्यतमेन गुरुणा पित्रा कृताभ्यनुज्ञा तपः कुर्विति कृतानुमतिः सती पश्चात्
sp001-006378_KS_05	तपःसिद्ध्युत्तरकालम् प्रजासु जनेषु तदाख्यया तस्याः गौर्याः सञ्ज्ञया प्रथितम्
sp001-006379_KS_05	गौरीशिखरमिति प्रसिद्धमित्यर्थः
sp001-006380_KS_05	शिखण्डिमत्
sp001-006381_KS_05	न तु हिंस्रप्राणिप्रचुरमिति भावः
sp001-006382_KS_05	शिखरम् श्रृङ्गम् जगाम ययौ
sp001-006383_KS_05	विमुच्येति
sp001-006384_KS_05	अहार्यनिश्चया अनिवार्यनिश्चया सा गौरी विलालाभिः चलाभिः यष्टिभिः प्रतिसरैः
sp001-006385_KS_05	प्रविलुप्तम् प्रमुष्टम् चन्दनम् तनान्तरगतम् येन तम् तथोक्तम् हारम् मुक्तावलीम् विमुच्य विहाय
sp001-006386_KS_05	बालारुणबभ्रु बालार्कपिङ्गलम् पयोधरयोः स्तनयोः उत्सेधेन उच्छ्रायेण विशीर्णा विघटिता
sp001-006387_KS_05	संहतिः अवयवसंश्लेषः यस्य तत् तथोक्तम् वल्कलम् कण्ठलम्बि स्तनोत्तरीयभूतम् बबन्ध
sp001-006388_KS_05	धारयामास इत्यर्थः
sp001-006389_KS_05	यथेति
sp001-006390_KS_05	तस्याः देव्याः आननम् तदाननम् प्रसिद्धैः भूषितैः
sp001-006391_KS_05	प्रसिद्धौ ख्यातभूषितौ इत्यमरः
sp001-006392_KS_05	रोहन्तीति रुहाः
sp001-006393_KS_05	इगुपधज्ञाप्रीकिरः कः इति कप्रत्ययः
sp001-006394_KS_05	शिरसि रुहाः तैः शिरोरुहैः मूर्धजैः यथा मधुरम् प्रियम् अभूत्
sp001-006395_KS_05	स्वादुप्रियौ तु मधुरौ इत्यमरः
sp001-006396_KS_05	जटाभिः अपि एवम् मधुरम् अभूत्
sp001-006397_KS_05	तथाहि पङ्कजम् पद्मम् षट्पदश्रेणिभिः भ्रमरपङ्क्तिभिरेव न किन्तु सह शैवालसङ्गेन सशैवालसङ्गमपि
sp001-006398_KS_05	तेन सहेति तुल्ययोगे इति बहुव्रीहिः
sp001-006399_KS_05	प्रकाशते
sp001-006400_KS_05	शैवलेनापि शोभत एव इत्यर्थः
sp001-006401_KS_05	प्रतीति
sp001-006402_KS_05	सा देवी प्रतिक्षणम् क्षणे क्षणे कृतरोमविक्रियाम् पारुष्यात् कृतरोमाञ्चाम् त्रिगुणाम् त्रिरावृत्ताम् याम् मौञ्जीम्
sp001-006403_KS_05	मुञ्जमयीम् मेखलाम् व्रताय तपसे बभार
sp001-006404_KS_05	तदेव पूर्वम् प्रथमम् यस्य तत्पूर्वम् यथा तथा निबद्धया तया मौञ्ज्या अस्याः देव्याः रसनागुणस्य आस्पदम् स्थानम् जघनम्
sp001-006405_KS_05	सह रागेण सरागम् सलोहितम् अकारि कृतम्
sp001-006406_KS_05	सौकुमार्यातिशयादिति भावः
sp001-006407_KS_05	विसृष्टेति
sp001-006408_KS_05	तया देव्या विसृष्टरागात् त्यक्तलाक्षारसरञ्जनात् अधरात् अधरोष्ठात् निवर्तितः
sp001-006409_KS_05	निसृष्टरागात् इति पाठे नितराम् त्यक्तलाक्षारागात्
sp001-006410_KS_05	रागत्यागेन निष्प्रयोजनत्वादिति भावः
sp001-006411_KS_05	तथा स्तनाङ्गरागेण अरुणितात् अरुणीकृतात्
sp001-006412_KS_05	पतनसमये तस्य स्तनयोः उपरोधादिति भावः
sp001-006413_KS_05	कन्दुकाच्च निवर्तितः
sp001-006414_KS_05	कुशाङ्कुराणाम् आदानेन लवनेन परिक्षताः व्रणिताः अङ्गुलयः यस्य सः तथोक्तः
sp001-006415_KS_05	करः पाणिः अक्षसूत्रप्रणयी अक्षमालासहचरःकृतः
sp001-006416_KS_05	महार्हेति
sp001-006417_KS_05	महान् अर्हो मूल्यम् यस्याः सा महार्हा श्रेष्ठा या शय्या तस्याम् परिवर्तनेन लुण्ठनेन
sp001-006418_KS_05	च्युतैः भ्रष्टैः स्वकेशपुष्पैरपि या देवी दूयते स्म क्लिश्यते स्म
sp001-006419_KS_05	पुष्पाधिकसौकुमार्यादिति भावः
sp001-006420_KS_05	सा देवी बाहुलताम् उपधत्ते उपधानीकरोतीति बाहुलतोपधायिनी सती
sp001-006421_KS_05	केवले संस्तरणरहिते स्थण्डिले भूमौ एव अशेत शयितवती
sp001-006422_KS_05	तथा निषेदुषी उपविष्टा च
sp001-006423_KS_05	क्वसुश्च इति क्वसुः
sp001-006424_KS_05	उगितश्च इति ङीप्
sp001-006425_KS_05	भूमावेव शयनादिव्यवहारः न जातु उपरीत्यर्थः
sp001-006426_KS_05	पुनरिति
sp001-006427_KS_05	नियमस्थया व्रतस्थया तया देव्या द्वयेऽपि द्वयम् पुनर्ग्रहीतुम्
sp001-006428_KS_05	पुनारानेतुम् निक्षेपः अर्पितमिव निक्षेपत्वेन अर्पितम् किमु
sp001-006429_KS_05	क्वचित्
sp001-006430_KS_05	द्वयीषु इति प्रामादिकः पाठः
sp001-006431_KS_05	कुत्र द्वये किम् द्वयम् अर्पितम् इत्याह
sp001-006432_KS_05	तन्वीषु लतासु विलास एव चेष्टितम् विलासचेष्टितम् हरिणाङ्गनासु विलोलदृष्टम् चञ्चलावलोकितम् च
sp001-006433_KS_05	व्रतस्थायाम् तस्याम् तयोः अदर्शनात् लतादिषु दर्शनाच्च अर्पितमिवेत्युत्प्रेक्षा
sp001-006434_KS_05	न तु वस्तुतः अर्पणमस्तीति भावः
sp001-006435_KS_05	अतन्द्रितेति
sp001-006436_KS_05	सा देवी स्वयमेव अतन्द्रिता असञ्जाततन्द्रा सती
sp001-006437_KS_05	तारकादित्वात् इतच्प्रत्ययः
sp001-006438_KS_05	वृक्षकान् स्वल्पवृक्षान्
sp001-006439_KS_05	अल्पे इति अल्पार्थे कप्रत्ययः
sp001-006440_KS_05	घटावेव स्तनौ तयोः प्रस्रवणैः प्रसृतपयोभिः व्यवर्धयत्
sp001-006441_KS_05	गुहः कुमारः अपि प्रथमाप्तजन्मनाम् प्रथमलब्धजन्मनाम्
sp001-006442_KS_05	अग्रजातानाम् इत्यर्थः
sp001-006443_KS_05	येषाम् वृक्षकाणाम् सम्बन्धि पुत्रवात्सल्यम् सुतप्रेम नापाकरिष्यति
sp001-006444_KS_05	उत्तरत्र कुमारोदयेऽपि न तेषु पुत्रवात्सल्यम् निवर्तिष्यत इत्यर्थः
sp001-006445_KS_05	अरण्येति
sp001-006446_KS_05	अरण्यबीजानाम् नीवारादीनाम् अञ्जलयः तेषाम् दानेन लालिताः हरिणाश्च तस्याम् देव्याम्
sp001-006447_KS_05	तथा विशश्वसुः विस्रम्भम् जग्मुः समौ विस्रम्भविश्वासौ इत्यमरः
sp001-006448_KS_05	यथा कुतूहलात् औत्सुक्यात् तदीयैः हरिण सम्बन्धिभिः नयनैः नेत्रैः करणैः
sp001-006449_KS_05	स्वकीये लोचने सखीनाम् पुरः पुरतः अनेन तेषाम् सम्बन्धसहत्वम् उक्तम्
sp001-006450_KS_05	अमिमीत
sp001-006451_KS_05	अक्षिपरिमाणतारतम्यज्ञानाय मानम् चकारेत्यर्थः
sp001-006452_KS_05	केचित्तु सा पार्वती तदीयैः नेत्रैः कुतूहलात् पुरः अग्रे वर्तमानानाम् सखीनाम् लोचने अमिमीत व्रतस्थत्वात् आत्मन इत्याहुः
sp001-006453_KS_05	माङ् माने इत्यस्माद्धातोः लङ्
sp001-006454_KS_05	इयमेव खलु विश्वासस्य परा काष्ठा यदक्षिपीडनेऽपि न क्षुभ्यन्तीति भावः
sp001-006455_KS_05	कृतेति
sp001-006456_KS_05	कृताभिषेकाम् कृतस्नानाम् हुतजातवेदसम् हुताग्निकाम्
sp001-006457_KS_05	कृतहोमामित्यर्थः
sp001-006458_KS_05	त्वचा वल्कलेन उत्तरासङ्गवतीम् उत्तरीयवतीम् त्वगृत्तरासङ्गवतीम्
sp001-006459_KS_05	अधीतमस्याः अस्तीति अधीतिनीम् स्तुतिपाठादि कुर्वतीम्
sp001-006460_KS_05	इष्टादिभ्यश्च इति इनिप्रत्ययः
sp001-006461_KS_05	ताम् देवीम् दिदृक्षवः द्रष्टुमिच्छवः ऋषयः मुनयः अभ्युपागमन् समुपागताः
sp001-006462_KS_05	न चात्र कनिष्ठसेवादोष इत्याह
sp001-006463_KS_05	धर्मवृद्धेषु वयः न समीक्ष्यते न प्रमाणीक्रियते
sp001-006464_KS_05	सति धर्मज्येष्ठ्ये वयोज्यैष्ठ्यम् न प्रयोजकमित्यर्थः
sp001-006465_KS_05	तथा च मनुः
sp001-006466_KS_05	न तेन वृद्धो भवति येनास्य पलितम् शिरः
sp001-006467_KS_05	यो वा युवाप्यधीयानः तम् देवाः स्थविरम् विदुः इति
sp001-006468_KS_05	विरोधीति
sp001-006469_KS_05	विरोधिभिः सत्त्वैः गोव्याघ्रादिभिः उज्झितपूर्वमत्सरम् त्यक्तपूर्ववैरम्
sp001-006470_KS_05	हिंसारहितमित्यर्थः
sp001-006471_KS_05	द्रुमैः अभीष्टप्रसवेन इष्टफलेन अर्चिताः पूजिताः अतिथयः यस्मिंस्तत् तथोक्तम्
sp001-006472_KS_05	नवानाम् उटजानाम् पर्णशालानाम् अभ्यन्तरेषु सम्भृताः सञ्चिताः अनलाः अग्नयः
sp001-006473_KS_05	यस्मिंस्तत् तथोक्तम् तच्च तपोवनम्
sp001-006474_KS_05	पावयतीति पावनम् बभूव
sp001-006475_KS_05	अहिंसातिथिसत्काराग्निपरिचर्याभिः जगत्पावनम् बभूवेत्यर्थः
sp001-006476_KS_05	यदेति
sp001-006477_KS_05	सा देवी यदा यस्मिन्काले तावता तावत्प्रमाणेन पूर्वतपःसमाधिना
sp001-006478_KS_05	पूर्वेण अनुष्ठीयमानप्रकारेण तपोनियमेन काङ्क्षितम् फलम् लभ्यम् लब्धुम् शक्यम् नामंस्त
sp001-006479_KS_05	अशक्यम् अमंस्तेत्यर्थः
sp001-006480_KS_05	तदा तत्काले
sp001-006481_KS_05	अविलम्बेनेत्यर्थः
sp001-006482_KS_05	स्वशरीरस्य मार्दवम् मृदुत्वम् सौकुमार्यम् अनपेक्ष्य अविगणय्य महद् दुश्चरम् तपश्चरितुम् साधयितुम् प्रचक्रमे उपचक्रमे
sp001-006483_KS_05	क्लममिति
sp001-006484_KS_05	या देवी कन्दुकलीलया कन्दुकक्रीडयापि क्लमम् ययौ ग्लानिम् प्राप तया देव्या
sp001-006485_KS_05	मुनीनाम् चरितम् तीव्रम् तपः व्यगाह्यत प्रविष्टम्
sp001-006486_KS_05	अत्र उत्प्रेक्षते ध्रुवम् अस्याः वपुः काञ्चनपद्मेन सुवर्णकमलेन निर्मितम् घटितम्
sp001-006487_KS_05	अत एव प्रकृत्या पद्मस्वभावेन मृदु च सुकुमारमपि काञ्चनस्वभावेन ससारम् च कठिनमेव
sp001-006488_KS_05	तथा च तदुपादानकत्वात् देव्याः वपुषः सुकुमारस्यापि तीव्रतपःक्षमत्वम् इत्युत्प्रेक्षार्थः
sp001-006489_KS_05	शुचाविति
sp001-006490_KS_05	शुचौ ग्रीष्मे शुचिस्मिता विशदमन्दहासा सुमध्यमा पार्वती ज्वलताम् दीप्तिमताम् चतुर्णाम् हविर्भुजाम् अग्नीनाम् मध्यगता सती
sp001-006491_KS_05	नेत्रे प्रतिहन्तीति ताम् नेत्रप्रतिघातिनीम् प्रभाम् सावित्रम् तेजः विजित्य न विद्यते
sp001-006492_KS_05	अन्यत्र दृष्टिः यस्याः सा अनन्यदृष्टिः सती सवितारम् सूर्यम् ऐक्षत ददर्श
sp001-006493_KS_05	ग्रीष्मे पञ्चाग्निमध्यस्थो वर्षासु स्थण्डिलेशयः इति स्मरणात्
sp001-006494_KS_05	पञ्चाग्निमध्ये तपश्चचारेत्यर्थः
sp001-006495_KS_05	तत्र सवितैव पञ्चमोऽग्निः
sp001-006496_KS_05	अग्निः सविता सवितैवाग्निः इति श्रौतलिङ्गात्
sp001-006497_KS_05	तथेति
sp001-006498_KS_05	सवितुः सूर्यस्य गभस्तिभिः किरणैः तथा पूर्वोक्तप्रकारेण अतितप्तम् सन्तप्तम् तस्याः इदम्
sp001-006499_KS_05	तदीयम् मुखम् कमलश्रियम् कमलस्य शोभाम् दधौ प्राप
sp001-006500_KS_05	यथा रवितापात् कमलम् नम्लायति प्रत्युत विकसति तथा तदीयम् मुखम् आसीदिति भावः
sp001-006501_KS_05	किन्तु अस्य मुखस्य दीर्घयोः अपाङ्गयोः केवलम् नेत्रान्तयोरेव शनैः शनैः मन्दम्मन्दम् श्यामिकया कालिम्ना पदम् स्थानम् कृतम्
sp001-006502_KS_05	तयोः सौकुमार्यादित्यर्थः
sp001-006503_KS_05	अयाचितेति
sp001-006504_KS_05	अयाचितोपस्थितम् अप्रार्थितोपनतम् केवलम् अम्बु उदकम् रसात्मकस्य अमृतमयस्य
sp001-006505_KS_05	उडूनाम् नक्षत्राणाम् पतिः चन्द्रः तस्य रश्मयश्च तस्याः पार्वत्याः पारणाविधिः अभ्यवहारकर्म बभूव
sp001-006506_KS_05	तावन्मात्रसाधनकः अभूदित्यर्थः
sp001-006507_KS_05	साध्यसाधनयोः अभेदेन व्यपदेशः साधनान्तरव्यावृत्त्यर्थः
sp001-006508_KS_05	किलेति प्रसिद्धौ
sp001-006509_KS_05	वृक्षाणाम् या वृत्तिः जीवनोपायः तद्व्यतिरिक्तम् साधनम् उपायः यस्य सः तथोक्तः पारणाविधिः न बभूव
sp001-006510_KS_05	वृक्षोऽपि अयाचितोपस्थितेन मेघोदकेने इन्दुकिरणैश्च जीवतीति प्रसिद्धम्
sp001-006511_KS_05	अम्बिकापि तावन्मात्रम् अवालम्बते इत्यर्थः
sp001-006512_KS_05	निकामेति
sp001-006513_KS_05	विविधेन पञ्चविधेनेत्यर्थः
sp001-006514_KS_05	नभश्चरेण खेचरेण
sp001-006515_KS_05	आदित्यरूपेणेत्यर्थः
sp001-006516_KS_05	इन्धनसम्भृतेन काष्ठसमिद्धेन वह्निना निकामम् अत्यन्तम् तप्ता सा अम्बिका तपात्यये ग्रीष्मान्ते
sp001-006517_KS_05	प्रावृषीत्यर्थः
sp001-006518_KS_05	नवैः वारिभिः ऊक्षिता सिक्ता सती भुवा पञ्चाग्नितप्तया सह
sp001-006519_KS_05	ऊर्ध्वगम् ऊर्ध्वप्रसृतम् ऊष्माणम् बाष्पम् अमुञ्चत्
sp001-006520_KS_05	ग्रीष्मोष्मबाष्पमूष्माणम् इति यादवः
sp001-006521_KS_05	स्थिता इति
sp001-006522_KS_05	उदकस्य बिन्दवः उदबिन्दवः
sp001-006523_KS_05	मन्थौदन इत्यादिना उदकशब्दस्य उदादेशः
sp001-006524_KS_05	प्रथम उदबिन्दवः
sp001-006525_KS_05	प्रथमविशेषणात् बिन्दूनाम् विरलत्वम् बहुवचनात् नातिविरलत्वम् च गम्यते
sp001-006526_KS_05	तथा च चिरत्वनाभ्यन्तरगमनयोः निर्वाहः
sp001-006527_KS_05	तस्याः पार्वत्याः पक्ष्मसु नेत्रलोमसु क्षणम् स्थिताः स्थितिम् गताः
sp001-006528_KS_05	स्थिताः इत्यनेन पक्ष्मणाम् सान्द्रत्वम् क्षणमिति स्नैग्ध्यम् च गम्यते
sp001-006529_KS_05	अनन्तरम् ताडितः व्यथितः अधरः ओष्ठः यैस्ते तथोक्ताः
sp001-006530_KS_05	एतेन अधरस्य मार्दवम् गम्यते
sp001-006531_KS_05	ततः पयोधरयोः स्तनयोः उत्सेधे उपरिभागे निपातेन पतनेन चूर्णिताः जर्जरिताः
sp001-006532_KS_05	कुचकाठिन्यादिति भावः
sp001-006533_KS_05	तदनु वलीषु उदररेखासु स्खलिताः
sp001-006534_KS_05	निम्रोन्नतत्वादिति भावः
sp001-006535_KS_05	इत्थम् चिरेण न तु शीघ्रम्
sp001-006536_KS_05	प्रतिबन्धबाहुल्यादिति भावः
sp001-006537_KS_05	नाभिम् प्रपेदिरे प्रविष्टाः न तु निर्जगुमुः
sp001-006538_KS_05	एतेन नाभेः गाम्भीर्यम् गम्यते
sp001-006539_KS_05	अत्र प्रतिपदम् अर्थवत्त्वात् परिकरालङ्कारः
sp001-006540_KS_05	शिलाशयाम् इति
sp001-006541_KS_05	निरन्तरासु नीरन्ध्रासु अन्तरे मध्ये वातो यासाम् तादृश्यः या वृष्टयः तासु अन्तरवातवृष्टिषु
sp001-006542_KS_05	न निकेते गृहे वसतीति अनिकेतवासिनीम्
sp001-006543_KS_05	अनावृतदेशवासिनीम् इत्यर्थः
sp001-006544_KS_05	शिलायाम् शेते इति शिलाशयाम् शिलातलशायिनीम्
sp001-006545_KS_05	अधिकरणे शेतेः इत्यच्प्रत्ययः
sp001-006546_KS_05	ताम् पार्वतीम् साक्षाद्द्रष्टा साक्षी
sp001-006547_KS_05	साक्षाद्द्रष्टरि सञ्ज्ञायाम् इति इनिप्रत्ययः
sp001-006548_KS_05	तस्य कर्म साक्ष्यम् महातपसः साक्ष्ये स्थिताः क्षपाः तडिन्मयैः विद्युद्द्रूपैः उन्मिषितैः अवलोकनैः व्यलोकयन्निव
sp001-006549_KS_05	इवेति चक्षुषा विलोकनमेव उत्प्रेक्ष्यते
sp001-006550_KS_05	साक्ष्यम् तु आदित्यचन्द्रावनिलोऽनलश्च द्यौर्भूमिरापो हृदयम् यमश्च
sp001-006551_KS_05	अहश्च रात्रिश्च उभे च सन्ध्ये धर्मश्च जानाति नरस्य वृत्तम् इति
sp001-006552_KS_05	प्रमाणसिद्धत्वात् नोत्प्रेक्ष्यम् इति अनुसन्धेयम्
sp001-006553_KS_05	एवम् वर्षासु विहितम् तपः प्रकारम् उक्त्वा सम्प्रति हेमन्ते तपश्चरण प्रकारम् आह
sp001-006554_KS_05	निनायेति
sp001-006555_KS_05	सा पार्वती
sp001-006556_KS_05	उत्किरन्ति क्षिपन्तीत्युत्किराः
sp001-006557_KS_05	इगुपधज्ञा इत्यादिना कः
sp001-006558_KS_05	अत्यन्तम् हिमानाम् उत्किराः अनिलाः यासु ताः सहस्यरात्रीः पौषरात्रीः
sp001-006559_KS_05	पौषे तैषसहस्यौ द्वौ इत्यमरः
sp001-006560_KS_05	उदके वासः उदवासः पेषंवासवाहनधिषु च इत्युदादेशः
sp001-006561_KS_05	उदवासे तत्परा आसक्ता तथा परस्परम् आक्रन्दिनि अन्योन्यम् आक्रोशिनि पुरः अग्रे वियुक्ते विरहिणि
sp001-006562_KS_05	वियोगम् प्राप्त इति यावत्
sp001-006563_KS_05	चक्रवाकी च चक्रवाकश्च चक्रवाकौ
sp001-006564_KS_05	तयोः चक्रवाकयोः मिथुने द्वन्द्वे कृपावती सती निनाय
sp001-006565_KS_05	दुःखिषु कृपालुत्वम् महताम् स्वभाव इति चक्रवाकमिथुने कृपा न तु कामितयेति वाच्यानवकाशः
sp001-006566_KS_05	अप्सु वासस्तु हेमन्ते क्रमशो वर्धयेत्तपः इति मनुः
sp001-006567_KS_05	मुखेनेति
sp001-006568_KS_05	सा पार्वती निशि रात्रौ पद्मवत् सुगन्धिना सुरभिणा
sp001-006569_KS_05	गन्धस्येत् इत्यादिना इकारः
sp001-006570_KS_05	प्रवेपमानः कम्पमानः अधरः ओष्ठः एव पत्त्रम् दलम् तेन शोभत इति तथोक्तेन
sp001-006571_KS_05	मुखेन तुषारवृष्ट्या तुहिनवर्षेण क्षताः नाशिताः पद्मसम्पदः यासाम् तासाम् अपाम् सरोजसन्धानम् पद्मसङ्घट्टनम् अकरोदिव
sp001-006572_KS_05	इत्युत्प्रेक्षालङ्कारः पद्मान्तरम् तुहिनेन उपहन्यते तन्मुखपद्मम् तु न तथेति व्यतिरेकालङ्कारः व्यज्यत इत्युभयोः सङ्करः
sp001-006573_KS_05	स्वयमिति
sp001-006574_KS_05	स्वयम् विशीर्णानि स्वतश्च्युतानि द्रुमपर्णान्येव वृत्तिः जीवनम् यस्य
sp001-006575_KS_05	तस्य भावः तत्ता
sp001-006576_KS_05	तपसः परा काष्ठा परमुत्कर्षो हि
sp001-006577_KS_05	काष्ठोत्कर्षे स्थितौ दिशि इत्यमरः
sp001-006578_KS_05	तया देव्या पुनः तत्पर्णवर्तनम् अपि अपाकीर्णम् अपाकृतम्
sp001-006579_KS_05	अतः पर्ण अपाकरणात् हेतोः
sp001-006580_KS_05	प्रियम् वदतीति प्रियंवदा ताम्
sp001-006581_KS_05	प्रियवशे वदः खच् इति खच् प्रत्ययः
sp001-006582_KS_05	अरुर्द्विषदजन्तस्य मुम् इति मुमागमः
sp001-006583_KS_05	ताम् पार्वतीम् पुराविदः पुराणज्ञाः तपःकरणसमये अविद्यमानम् पर्णभक्षणम् यस्याः सा अपर्णा इति वदन्ति च
sp001-006584_KS_05	नामान्तरसमुच्चयार्थः चकारः
sp001-006585_KS_05	अत्र अपर्णाम् इत्यपपाठः इति शब्दाभिहिते द्वितीयानुपपत्तेः
sp001-006586_KS_05	यथाह वामनः निपातेनापि अभिहिते कर्मणि न कर्मविभक्तिः परिगणनस्य प्रायिकत्वात् इति
sp001-006587_KS_05	स्वयम् प्रियंवदाः परेशामपि प्रियवादभाजनानि भवन्तीति भावः
sp001-006588_KS_05	मृणालिकेति
sp001-006589_KS_05	मृणालिकापेलवम् पद्मिनीकन्दकोमलम् स्वम् स्वकीयम् अङ्गम् शरीरम् एवम् उक्तप्रकारतोयाग्निमध्यवासव्रतम् आदिः
sp001-006590_KS_05	येषाम् तैः व्रतैः अहश्च निशा च अहर्निशम्
sp001-006591_KS_05	समाहारे द्वन्द्वैकवद्भावः
sp001-006592_KS_05	अत्यन्तसंयोगे द्वितीया
sp001-006593_KS_05	ग्लपयन्ती कर्शयन्ती सा पार्वती कठिनैः क्लेशसहैः इत्यर्थः
sp001-006594_KS_05	शरीरैः उपार्जितम् सम्पादितम् तपस्विनाम् ऋषीणाम् तपः दूरम् अत्यन्तम् अधश्चकार तिरश्चकार
sp001-006595_KS_05	अतिशिष्ये इत्यर्थः
sp001-006596_KS_05	तपस्विभिः अपि एवम् तपः कर्तुम् न शक्यते इति तात्पर्यार्थः
sp001-006597_KS_05	अथेति
sp001-006598_KS_05	अथ अनन्तरम् अजिनम् कृष्णमृगत्वक्
sp001-006599_KS_05	आषाढः प्रयोजनम् अस्येत्याषाढः पालाशदण्डः
sp001-006600_KS_05	पालाशो दण्ड आषाढः इत्यमरः
sp001-006601_KS_05	विशाखाषाढात् अण्मन्थदण्डयोः इत्यण्प्रत्ययः
sp001-006602_KS_05	तयोः धरः तथोक्तः प्रगल्भवाक् प्रौढवचनः
sp001-006603_KS_05	ब्रह्ममयेन वैदिकेन तेजसा
sp001-006604_KS_05	ब्रह्मवर्चसेनेत्यर्थः
sp001-006605_KS_05	ज्वलन्निव स्थितः
sp001-006606_KS_05	इवशब्दः निर्धारणार्थः
sp001-006607_KS_05	कश्चित् अनिर्दिष्टो जटिलो जटावान्
sp001-006608_KS_05	ब्रह्मचारीति शेषः
sp001-006609_KS_05	पिच्छादित्वात् इलच्प्रत्ययः
sp001-006610_KS_05	शरीरबद्धः बद्धशरीरः
sp001-006611_KS_05	शरीरवान् इत्यर्थः
sp001-006612_KS_05	आहिताग्न्यादिषु पाठात् साधुः
sp001-006613_KS_05	प्रथमाश्रमः यथा ब्रह्मचर्याश्रम इव यथाशब्दः इवार्थे
sp001-006614_KS_05	तपोवनम्
sp001-006615_KS_05	देव्या इति शेषः
sp001-006616_KS_05	विवेश प्रविष्टवान्
sp001-006617_KS_05	तमिति
sp001-006618_KS_05	अतिथिषु साध्वी आतिथेयी
sp001-006619_KS_05	पथ्यतिथि इत्यादिना ढञ्प्रत्ययः
sp001-006620_KS_05	टिढ्ढाणञ् इत्यादिना ङीप्
sp001-006621_KS_05	पार्वती तम् ब्रह्मचारिणम् बहुमानपूर्वया
sp001-006622_KS_05	बहुमानः पूर्वो यस्यास्तया
sp001-006623_KS_05	गौरवपूर्वया इत्यर्थः
sp001-006624_KS_05	सपर्यया अर्चया सपर्यार्चार्हणाः समाः इत्यमरः
sp001-006625_KS_05	प्रत्युदियाय प्रत्युज्जगाम
sp001-006626_KS_05	कथम् समानेऽपि तस्याः तादृशी प्रतिपत्तिः अत आह
sp001-006627_KS_05	साम्ये सत्यपि निविष्टचेतसाम् स्थिरचित्तानाम् वपुर्विशेषेषु व्यक्तिविशेषेषु
sp001-006628_KS_05	अतिशयितम् गौरवम् यासु ताः अतिगौरवाः अतिगौरवसहिताः क्रियाः चेष्टाः भवन्ति
sp001-006629_KS_05	प्रवर्तन्ते इत्यर्थः
sp001-006630_KS_05	साधवः न साम्याभिनिवेशिनः इति भावः
sp001-006631_KS_05	विधीति
sp001-006632_KS_05	सः ब्रह्मचारी विधिना प्रयुक्ताम् अनुष्ठिताम् सत्क्रियाम् पूजाम् परिगृह्य स्वीकृत्य
sp001-006633_KS_05	क्षणम् परिश्रमम् विश्रामम् च विनीय नाम नामेत्यपरमार्थे
sp001-006634_KS_05	अथ उमाम् ऋजुनैव विलासरहितेनैव चक्षुषा पश्यन् अनुज्झितक्रमः अत्यक्त उचितपरिपाटीकः सन्
sp001-006635_KS_05	वक्तुम् प्रचक्रमे प्रारेभे
sp001-006636_KS_05	अपीति
sp001-006637_KS_05	अत्र अपिशब्दः प्रश्ने
sp001-006638_KS_05	क्रियार्थम् होमादिकर्मनुष्ठानार्थम्
sp001-006639_KS_05	समिधश्च कुशाश्च समित्कुशम्
sp001-006640_KS_05	जातिरप्राणिनाम् इति द्वन्द्वैकवद्भावः
sp001-006641_KS_05	सुलभम् अपि सुलभम् क्वचित्
sp001-006642_KS_05	जलानि ते तव स्नानविधिक्षमाणि स्नानक्रियायोग्यानि अपि कच्चित्
sp001-006643_KS_05	किञ्च स्वशक्त्या निजसामर्थ्यानुसारेण तपसि प्रवर्तसे अपि
sp001-006644_KS_05	देहम् अपीडयित्वा तपश्चरसि कच्चिदित्यर्थः
sp001-006645_KS_05	युक्तम् च नामैतत्
sp001-006646_KS_05	खलु यस्मात् शरीरम् आद्यम् धर्मसाधनम्
sp001-006647_KS_05	धर्मस्तु कायेन वाचा बुद्ध्या धनादिना च बहुभिः साध्यते तेषु च वपुरेव मुख्यम् साधनम्
sp001-006648_KS_05	सति देहे धर्मार्थकाममोक्षलक्षणाः चतुर्वर्गाः साध्यन्ते
sp001-006649_KS_05	अत एव सततम् आत्मानमेव गोपायीत इति श्रुतिः
sp001-006650_KS_05	अयथाबलमारम्भो निदानम् क्षयसम्पदाम् इति भावः
sp001-006651_KS_05	अपीति
sp001-006652_KS_05	त्वया आवर्जितेन सिक्तेन वारिणा सम्भृतम् जनितम् आसाम् वीरुधाम् लतानाम् प्रवालम् पल्लवम् अनुबन्धि
sp001-006653_KS_05	अपि अनुस्यूतम् किम्
sp001-006654_KS_05	यत्प्रवालम् चिरोज्झितः चिरकालत्यक्तः लाक्षारागः येन तत् तथापि पाटलम्
sp001-006655_KS_05	स्वभावरक्तमित्यर्थः
sp001-006656_KS_05	तेन चिरोज्झितालक्तकपाटलेन ते तव दन्तवाससा अधरेण
sp001-006657_KS_05	ओष्ठाधरौ तु रदनच्छदौ दशनवाससी इत्यमरः
sp001-006658_KS_05	तुलाम् साम्यम् आरोहति
sp001-006659_KS_05	गच्छतीत्यर्थः
sp001-006660_KS_05	अत्र तुलाशब्दस्य सादृश्यवाचित्वात् तद्योगेऽपि तुल्यार्थैरतुलोपमाभ्याम् इति
sp001-006661_KS_05	न तृतीयाप्रतिषेधः तत्र सूत्रे सदृशवाचिन एव ग्रहणात् इति
sp001-006662_KS_05	अपीति
sp001-006663_KS_05	करस्थान् दर्भान् प्रणयेन स्नेहेन अपहरन्तीति ते तथोक्तेषु
sp001-006664_KS_05	सापराधेष्विति भावः
sp001-006665_KS_05	करस्थदर्भप्रणयापराधिषु इति पाठे दर्भाणाम् प्रणयेन प्रार्थनया अपराधिषु हरिणेषु विषये ते मनः प्रसन्नम् अपि न क्षुभितम् किम्
sp001-006666_KS_05	सापराधेष्वपि न कोपितव्यम् तपस्विभिः इति भावः
sp001-006667_KS_05	हे उत्पलाक्षि ये हरिणाः प्रचलैः चञ्चलैः विलोचनैः नेत्रैः तव अक्षिसादृश्यम् प्रयुञ्जते इव अभिनयन्ती इव
sp001-006668_KS_05	प्रसन्नत्वात् मृगनेत्राणि त्वन्नयनाभ्याम् साम्यम् उपयान्तीति भावः
sp001-006669_KS_05	उत्पलक्षेपचलैः इति पाठान्तरे उत्पलकम्पचलैः
sp001-006670_KS_05	भावानयनेन द्रव्यानयनमिति न्यानेन क्षिप्यमाणोत्पलचलैः इत्यर्थः
sp001-006671_KS_05	यदिति
sp001-006672_KS_05	हे पार्वति रूपम् सौम्याकृतिः पापवृत्तये पापाचरणाय न भवतीति यदुच्यते
sp001-006673_KS_05	लोकैरिति शेषः
sp001-006674_KS_05	तद्वचः न व्यभिचरति न स्खलतीत्यव्यभिचारि सत्यम्
sp001-006675_KS_05	यत्राकृतिस्तत्र गुणाः न सुरूपाः पापसमाचाराः भवन्ति इत्यादयो लोकवादाः न विसंवादम् आसादयन्तीत्यर्थः
sp001-006676_KS_05	किमिति ज्ञायते
sp001-006677_KS_05	तथाहि
sp001-006678_KS_05	हे उदारदर्शने आयताक्षि सुरूपे इत्यर्थः
sp001-006679_KS_05	अथवा उन्नतज्ञाने
sp001-006680_KS_05	विवेकवतीत्यर्थः
sp001-006681_KS_05	ते तव शीलम् सद्वृत्तम्
sp001-006682_KS_05	शीलम् स्वभावे सद्वृत्ते इत्यमरः
sp001-006683_KS_05	तपस्विनाम् अपि उपदिश्यते अनेनेत्युपदेशः
sp001-006684_KS_05	प्रवर्तकम् प्रमाणम् तत्ताम् उपदेशताम् गतम् प्राप्तम्
sp001-006685_KS_05	मुनयोऽपि त्वाम् वीक्ष्य स्ववृत्ते प्रवर्तन्त इति भावः
sp001-006686_KS_05	विकीर्णेति
sp001-006687_KS_05	एष महीधरः हिमवान्
sp001-006688_KS_05	सप्त च ते ऋषयश्च सप्तर्षयः
sp001-006689_KS_05	दिक्सङ्ख्ये सञ्ज्ञायाम् इति समासः
sp001-006690_KS_05	विकीर्णैः पर्यस्तैः सप्तर्षीणाम् सम्बन्धिभिः बलिभिः पुष्पोपहारैः
sp001-006691_KS_05	प्रहसन्ति ये तथोक्तैः दिवः अन्तरिक्षात् च्युतैः गाङ्गैः सलिलैः तथा न पावितः
sp001-006692_KS_05	अनाविलैः अकलुषैः त्वदीयैः चरितैः यथा सान्वयः सपुत्रपौत्रः पावितः पवित्रीकृतः
sp001-006693_KS_05	अनेनेति
sp001-006694_KS_05	हे भाविनि प्रशास्ताभिप्राये अनेन कारणेन
sp001-006695_KS_05	धर्मः सविशेषम् सातिशयम् अद्य मे
sp001-006696_KS_05	त्रयाणाम् धर्मकामार्थानाम् वर्गः त्रिवर्गः
sp001-006697_KS_05	त्रिवर्गो धर्मकामार्थैः चतुर्वर्गः समोक्षकैः इत्यमरः
sp001-006698_KS_05	तत्र सारः श्रेष्ठः प्रतिभाति
sp001-006699_KS_05	यद्यस्मात्कारणात् मनसः निर्विषयौ अर्थकामौ यस्याः तया त्वया एको धर्मः एव प्रतिगृह्य स्वीकृत्य सेव्यते
sp001-006700_KS_05	यत्त्वया अर्थकामौ विहाय धर्म एव अवलम्बितः
sp001-006701_KS_05	अतः सर्वेषाम् नः स श्रेयानिति प्रतिपद्यते इत्यर्थः
sp001-006702_KS_05	सम्प्रति मनोरथम् जिज्ञासुः प्रस्तौति
sp001-006703_KS_05	प्रयुक्तेति
sp001-006704_KS_05	आत्मना त्वया प्रयुक्तः कृतः सत्कारविशेषः पूजातिशयः यस्य तम् माम् परम् अन्यम् सम्प्रतिपत्तुम् अवगन्तुम् नार्हसि
sp001-006705_KS_05	हे सन्नतगात्रि सन्नताङ्गि
sp001-006706_KS_05	अङ्गगात्रकण्ठेभ्यः इति वक्तव्यात् ङीप्
sp001-006707_KS_05	यतः कारणात् मनसः ईषिभिः मनीषिभिः विद्वद्भिः
sp001-006708_KS_05	शकन्ध्वादित्वात्साधुः
sp001-006709_KS_05	सताम् सङ्गतम् सख्यम् सप्तभिः पदैः आपद्यते इति साप्तपदीनम् सप्तपदोच्चारणसाध्यम् उच्यते
sp001-006710_KS_05	तच्च आवयोः त्वत्कृतसत्कारप्रयोगादेव सिद्धमित्यर्थः
sp001-006711_KS_05	साप्तपदीनम् सख्यम् इति निपातनात् साधु
sp001-006712_KS_05	अत इति
sp001-006713_KS_05	हे तपोधने अतः सख्याद्धेतोः अत्र प्रस्तावे बहुक्षमाम्
sp001-006714_KS_05	बहूक्तिसहाम् यद्वा क्षमावतीम्
sp001-006715_KS_05	भवतीम् त्वाम् द्विजातिभावात् ब्राह्मणत्वात् उपपन्नचापलः सुलभधार्ष्ट्योऽयम् जनः
sp001-006716_KS_05	स्वयमित्यर्थः
sp001-006717_KS_05	किञ्चित्प्रष्टुम् मनः यस्य सः किञ्चित्प्रष्टुमनाः प्रष्टुकामः
sp001-006718_KS_05	तुम् काममनसोरपी इति मकारलोपः
sp001-006719_KS_05	रहसि भवम् रहस्यम् गोप्यम् न चेत् प्रतिवक्तुमर्हसि
sp001-006720_KS_05	कुल इति
sp001-006721_KS_05	प्रथमस्य वेधसः हिरण्यगर्भस्य कुले अन्ववाये प्रसूतिः उत्पत्तिः
sp001-006722_KS_05	यज्ञार्थम् हि मया सृष्टो हिमवान् अचलेश्वरः इति ब्रह्मपुराणवचनात्
sp001-006723_KS_05	वपुः शरीरम् त्रयाणाम् लोकानाम् सौन्दर्यम् इव उदितम् एकत्र समाहृतम्
sp001-006724_KS_05	ऐश्वर्यसुखम् सम्पत्सुखम् अमृग्यम् अन्वेषणीयम् न भवति
sp001-006725_KS_05	किन्तु सिद्धमेवेत्यर्थः
sp001-006726_KS_05	वयः नवम्
sp001-006727_KS_05	यौवनमित्यर्थः
sp001-006728_KS_05	अतः परम् अतः अन्यत् किम् तपःफलम् स्यात् वद
sp001-006729_KS_05	अस्ति चेदिति शेषः
sp001-006730_KS_05	न किञ्चिदस्तीत्यर्थः
sp001-006731_KS_05	भवतीति
sp001-006732_KS_05	दुःसहात् सोढुम् अशक्यात् अनिष्टात् भर्त्रादिकृतादपि मनस्विनीनाम् धीरस्त्रीणाम् ईदृशी तपश्चरणलक्षणा प्रतिपत्तिः प्रवृत्तिः
sp001-006733_KS_05	प्रतिपत्तिस्तु गौरवे
sp001-006734_KS_05	प्राप्तौ प्रवृत्तौ प्रागल्भ्ये इति केशवः
sp001-006735_KS_05	भवति नाम
sp001-006736_KS_05	नामेति सम्भावनायाम्
sp001-006737_KS_05	विचारमार्गे प्रहितेन चेतसा चित्तेन तदनिष्टम् च
sp001-006738_KS_05	हे कृशोदरि त्वयि न दृश्यते
sp001-006739_KS_05	विचार्यमाणे तदपि नास्त्यसम्भावितत्वात् इत्यर्थः
sp001-006740_KS_05	अलभ्येति
sp001-006741_KS_05	हे सुभ्रु इयम् त्वदीया आकृतिः मूर्तिः अलभ्यः लब्धुमनर्हः शोकेन भर्त्राद्यवमानजेन दुःखेन
sp001-006742_KS_05	अभिभवः तिरस्कारः यस्याः सा तथोक्ता
sp001-006743_KS_05	दृश्यत इति शेषः
sp001-006744_KS_05	असम्भावितश्च अयमर्थः इत्याह
sp001-006745_KS_05	पितुः गृहे विमानना अवमानः कुतः
sp001-006746_KS_05	न सम्भाव्यत एवेत्यर्थः
sp001-006747_KS_05	सुभ्रु कुतस्तातगृहेऽवमाननम् इति पाठान्तरकरणम् तु साध्वसमेव उक्तोपपत्तिसम्भवात्
sp001-006748_KS_05	अन्यत्रापि सुभ्रु त्वम् कुपितेत्यपास्तमशनम् त्यक्ता कथा योषिताम् इत्यादि प्रयोगदर्शनात्
sp001-006749_KS_05	वंशस्थवृत्ते पादादौ जगणभङ्गप्रसङ्गाच्चेति अलम् गोष्ठीभिः
sp001-006750_KS_05	न च अन्यस्मात् भावीत्याह
sp001-006751_KS_05	पराभिमर्शः परधर्षणम् तु तव नास्ति
sp001-006752_KS_05	पन्नगरत्नसूचये फणिशिरोमणिशलाकाम् ग्रहीतुम् इत्यर्थः
sp001-006753_KS_05	क्रियार्थोपददस्य च कर्मणि स्थानिनः इति चतुर्थी
sp001-006754_KS_05	करम् हस्तम् कः प्रसारयेत्
sp001-006755_KS_05	सुभ्रु इत्यत्र भ्रूशब्दस्य उवङ्स्थानीयत्वात् नेयङुवङ्स्थानावस्त्री इति नदीसञ्ज्ञाप्रतिषेधात्
sp001-006756_KS_05	अम्बार्थनद्योर्ह्रस्वः इति ह्रस्वत्वम् नास्ति
sp001-006757_KS_05	तेन ह्रस्वः प्रामादिक इति केचित्
sp001-006758_KS_05	अन्ये तु अप्राणिजातेश्च अरज्ज्वादीनाम् इत्यत्र अलाबूः कर्कन्धूः इत्युकारन्तादपि ऊङ्प्रत्ययम् उदाजहार भाष्यकारः
sp001-006759_KS_05	एतस्मादेव ज्ञापकात् क्वचित् ऊकारन्तस्यापि ऊङन्तत्वात् नदीत्वे ह्रस्वत्वमित्याहुः
sp001-006760_KS_05	अत एव आह वामनः
sp001-006761_KS_05	ऊकारान्तादपि ऊङ्प्रप्रवृत्तेः इति
sp001-006762_KS_05	किमितीति
sp001-006763_KS_05	हे गौरि किमिति केन हेतुना यौवने त्वया आभरणानि अपास्य विहाय
sp001-006764_KS_05	वृद्धस्य भावः वार्धकम्
sp001-006765_KS_05	मनोज्ञादित्वात् वुञ्प्रत्ययः
sp001-006766_KS_05	वार्धकम् वृद्धसङ्घाते वृद्धत्वे वृद्धकर्मणि इति विश्वः
sp001-006767_KS_05	तत्र शोभते इति वार्धकशोभि वल्कलम् धृतम्
sp001-006768_KS_05	प्रदोषे रजनीमुखे स्फुटाः प्रकटाः चन्द्र तारकाश्च यस्याः सा स्फुटचन्द्रतारका विभावरी रात्रिः
sp001-006769_KS_05	अरुणाय सूर्याय कल्पते यदि अरुणम् गन्तुम् कल्पते किम्
sp001-006770_KS_05	वद ब्रूहि
sp001-006771_KS_05	क्रियार्थोपपदस्य इत्यादिना चतुर्थी
sp001-006772_KS_05	दीप्यमानशशाङ्कतारके प्रदोषे
sp001-006773_KS_05	यद्यरुणः उदेति ततः विभूषणापहारेण तव वल्कलधारणम् सङ्घटते इति भावः
sp001-006774_KS_05	दिवमिति
sp001-006775_KS_05	दिवम् स्वर्गम् प्रार्थयसे कामयसे यदि तर्हि श्रमः तपश्चरणप्रयासः वृथा निष्फलः
sp001-006776_KS_05	यदि स्वर्गार्थम् तप्यसे ततः श्रमम् मा कार्षीः
sp001-006777_KS_05	कुतः तव पितुः हिमवतः प्रदेशाः देवभूमयः स्वर्गपदार्थाः
sp001-006778_KS_05	तत्रत्याह इत्यर्थः
sp001-006779_KS_05	अथ उपयन्तारम् वरम् प्रार्थयसे तर्हि समाधिना तपसा अलम्
sp001-006780_KS_05	न कर्तव्यमित्यर्थः
sp001-006781_KS_05	निषेध्यस्य निषेधम् प्रति करणत्वात् तृतीया
sp001-006782_KS_05	तथाहि
sp001-006783_KS_05	रत्नम् कर्तृ
sp001-006784_KS_05	नान्विष्यति न मृगयते
sp001-006785_KS_05	ग्रहीतारमिति शेषः
sp001-006786_KS_05	किन्तु तद्रत्नम् मृग्यते ग्रहीतृभिः इति शेषः
sp001-006787_KS_05	न हि वरार्थम् त्वया तपसि वर्तितव्यम् किन्तु तेनैव त्वदर्थमिति भावः
sp001-006788_KS_05	वरवाचकाक्षरश्रवणानन्तरमेव देव्याः उष्णोच्छ्वासम् आलक्ष्य
sp001-006789_KS_05	प्रश्नेषु च प्रत्युत्तरम् अनुपलभ्य स्वयमेव आशङ्क्य आह
sp001-006790_KS_05	निवेदितमिति
sp001-006791_KS_05	सोष्मणा निश्वसितेन निश्वासवायुना निवेदितम्
sp001-006792_KS_05	चिन्तानुभावेन उष्णोच्छ्वासेन ते वरार्थित्वम् सूचितमित्यर्थः
sp001-006793_KS_05	तर्हि किम् प्रश्नव्यसनेन इत्याह
sp001-006794_KS_05	मनस्तु तथापि मे संशयमेव गाहते प्राप्नोति
sp001-006795_KS_05	कुतः ते तव
sp001-006796_KS_05	कृत्यानाम् कर्तरि वा इति षष्ठी
sp001-006797_KS_05	प्रार्थयितव्यः प्रार्थयितुम् अर्हः एव न दृश्यते
sp001-006798_KS_05	प्रार्थितदुर्लभः प्रार्थितः यः दुर्लभः सः कथम् भविष्यति
sp001-006799_KS_05	नास्त्येवेत्यर्थः
sp001-006800_KS_05	अहो इति
sp001-006801_KS_05	अहो चित्रम्
sp001-006802_KS_05	तव ईप्सितः आप्तुमिष्टः युवा कोऽपि स्थिरः कठिनः
sp001-006803_KS_05	वर्तते इति शेषः
sp001-006804_KS_05	कुतः
sp001-006805_KS_05	यः युवा चिराय चिरात्प्रभृति कर्णोत्पलशून्यताम् गते प्राप्ते कपोलदेशे गण्डस्थले श्लथाः
sp001-006806_KS_05	शिथिलबन्धनाः अत एव लम्बिन्यः ताः श्लथलम्बिनीः कलमाः शालिविशेषाः
sp001-006807_KS_05	तेषाम् अग्राणि तद्वत्पिङ्गलाः जटाः उपेक्षते
sp001-006808_KS_05	यः त्वाम् ईदृशीम् दृष्ट्वा न व्यथते सः नूनम् वज्रहृदय इत्यर्थः
sp001-006809_KS_05	मुनिव्रतैरिति
sp001-006810_KS_05	मुनिव्रतैः चान्द्रायणादिभिः अतिमात्रम् अत्यन्तम् कर्शिताम् कृशीकृताम् दिवाकरेण सूर्येण अप्लुष्टानि दग्धानि
sp001-006811_KS_05	वातातपसंस्पर्शात् मृदुत्वाच्च श्यामीकृतानि विभूषणास्पदानि भूषणस्थानानि यस्यास्ताम् तथोक्ताम्
sp001-006812_KS_05	अत एव दिवा अहनि शशाङ्करेखामिव स्थिताम् त्वाम् पश्यतः सचेतसः जीवतः कस्य पुंसः मनः न दूयते न परितप्यते
sp001-006813_KS_05	अपि तु सर्वस्यैवेत्यर्थः
sp001-006814_KS_05	अवैमीति
sp001-006815_KS_05	तव प्रियम् वल्लभम् सौभाग्यमदेन सौन्दर्यगर्वेण कर्त्रा
sp001-006816_KS_05	वञ्चितम् विप्रलब्धम् अवैमि वेद्मि
sp001-006817_KS_05	यः प्रियः चतुरम् मधुरम् अवलोकते इति चतुरावलोकिनः
sp001-006818_KS_05	अरालपक्ष्मणः कुटिलरोम्णः
sp001-006819_KS_05	अरालम् वृजिनम् जिह्मम् इत्यमरः
sp001-006820_KS_05	अस्य त्वदीयस्य चक्षुषः आत्मीयम् वक्त्रम् मुखम् चिरम् लक्ष्यम् विषयम् न करोति
sp001-006821_KS_05	दृष्टिपथम् न गच्छतीत्यर्थः
sp001-006822_KS_05	तदयम् गर्वेण हतः निष्फलात्मलाभः जातः इति भावः
sp001-006823_KS_05	कियदिति
sp001-006824_KS_05	हे गौरि कियत् किम्प्रमाणकम्
sp001-006825_KS_05	किमवधिकमित्यर्थः
sp001-006826_KS_05	चिरम् श्राम्यसि तपस्यसि
sp001-006827_KS_05	अत्यन्तसंयोगे द्वितीया
sp001-006828_KS_05	ममापि पूर्वाश्रमः प्रथमाश्रमः ब्रह्मचर्याश्रमः तत्र सञ्चितम् सम्पादितम् तपः विद्यते
sp001-006829_KS_05	अर्धश्च असौ भागश्च तेन तस्य तपसः अर्धभागेन एकदेशेन काङ्क्षितम् इष्टम् वरम् उपयन्तारम् लभस्व
sp001-006830_KS_05	तम् वरम् साधु सम्यक् वेदितुम् ज्ञातुम् इच्छामि च
sp001-006831_KS_05	यद्यसौ योग्यः भवति तदा ममापि सम्मतिरिति भावः
sp001-006832_KS_05	इतीति
sp001-006833_KS_05	इति इत्थम् द्विजन्मना द्विजेन प्रविश्य अन्तर्गत्वा
sp001-006834_KS_05	आप्तवत् रहस्यम् उद्भाव्य इत्यर्थः
sp001-006835_KS_05	अभिहिता उक्ता सा पार्वती मनोगतम् हृदिस्थम् वरम् शंसितुम् वक्तुम् न शशाक समर्था नाभूत्
sp001-006836_KS_05	लज्जया इति शेषः
sp001-006837_KS_05	अथो अनन्तरम् परिपार्श्ववर्तिनीम् वयस्याम् सखीम् विवर्तितम् विचालितम् अनञ्जनम् व्रतवशात् वर्जितकज्जलम् नेत्रम्
sp001-006838_KS_05	यस्मिन्कर्मणि तत् तथा ऐक्षत
sp001-006839_KS_05	नेत्रसञ्ज्ञया एव प्रत्युत्तरम् वाचयाञ्चकारेत्यर्थः
sp001-006840_KS_05	सखीति
sp001-006841_KS_05	तस्याः पार्वत्याः इयम् तदीया सखी वयस्या तम्
sp001-006842_KS_05	वर्णः प्रशस्तः इति क्षीरस्वामी
sp001-006843_KS_05	सह अस्य अस्तीति वर्णिनम् ब्रह्मचारिणम्
sp001-006844_KS_05	वर्णाद्ब्रह्मचारिणि इति इनिप्रत्ययः
sp001-006845_KS_05	उवाच ब्रूते स्म
sp001-006846_KS_05	किमिति
sp001-006847_KS_05	हे साधो विद्वन् तव कुतूहलम् चेत्
sp001-006848_KS_05	श्रोतुमस्तीति शेषः
sp001-006849_KS_05	तर्हि निबोध अवगच्छ
sp001-006850_KS_05	आकर्णय इत्यर्थः
sp001-006851_KS_05	बुध अवगमने इति धातोः भौवादिकात् लोट्
sp001-006852_KS_05	श्रोतव्यम् किम् तदाह
sp001-006853_KS_05	यस्मै लाभाय इदम् यदर्थम्
sp001-006854_KS_05	अर्थेन सह नित्यसमासः सर्वलिङ्गता च वक्तव्या इति
sp001-006855_KS_05	वार्तिकनियमात् क्रियाविशेषणम्
sp001-006856_KS_05	एतया पार्वत्य अम्भोजम् पद्मम् उष्णवारणम् आतपत्रमिव वपुः शरीरम् तपःसाधनम् कृतम्
sp001-006857_KS_05	तपःप्रवृत्तिकारणम् उच्यते श्रूयताम् इत्यर्थः
sp001-006858_KS_05	दृङ्मनःसङ्गसङ्कल्पो जागरः कृशतारतिः
sp001-006859_KS_05	ह्रीत्यागोन्मादमूर्च्छान्ताः इत्यनङ्गदशा दशा इति
sp001-006860_KS_05	तत्र अस्याः काश्चिद्दशाः क्रमम् अनादृत्यैव योजयति इयम् इत्यादिभिः षड्भिः श्लोकैः
sp001-006861_KS_05	इयमिति
sp001-006862_KS_05	मानिनी इन्द्राणीप्रभृतीः अतिशय्य वर्तितव्यम् इति अभिमानवती
sp001-006863_KS_05	इयम् पार्वती अधिश्रियः अधिकैश्वर्यान् महेन्द्रप्रभृतीन् इन्द्रादीन् चतसॄणाम् दिशाम् ईशान् इन्द्रयमवरुणकुबेरान्
sp001-006864_KS_05	तद्धितार्थ इत्यादिना उत्तरपदसमासः
sp001-006865_KS_05	अवमत्य अवधूय मदनस्य निग्रहात् निबर्हणाद्धेतोः
sp001-006866_KS_05	अकामुकत्वादित्यर्थः
sp001-006867_KS_05	रूपेण सौन्दर्येण हार्यः वशीकरणीयः न भवतीति अरूपहार्यम्
sp001-006868_KS_05	पिनाकः पाणौ यस्य तम् पिनाकपाणिम् हरम्
sp001-006869_KS_05	प्रहरणार्थेभ्यः परे निष्ठासप्तम्यौ भवतः इति साधु
sp001-006870_KS_05	पतिम् भर्तारम् आप्तुमिच्छति
sp001-006871_KS_05	एतेन सङ्कल्पावस्था सूचिता
sp001-006872_KS_05	असह्येति
sp001-006873_KS_05	पुरा पूर्वम् असह्येन सोढुम् अशक्येन हुङ्कारेण रौद्रेण निवर्तितः
sp001-006874_KS_05	अत एव पुरारिम् हरम् अप्राप्तमुखः अप्राप्तफलः विशीर्णमूर्तेः
sp001-006875_KS_05	नष्टशरीरस्यापि पुष्पधन्वनः कामस्य शिलीमुखः बाणः
sp001-006876_KS_05	इमाम् पार्वतीम् हृदि व्यायतः
sp001-006877_KS_05	सुदूरावगाढ इति यावत्
sp001-006878_KS_05	तादृक्पातः प्रहारः यस्मिन्कर्मणि तत् तथा अक्षिणोत् अकर्शत्
sp001-006879_KS_05	दग्धदेहस्यापि मार्गणः लग्नः
sp001-006880_KS_05	मृदुः सर्वत्र बाध्यते इति भावः
sp001-006881_KS_05	अनेन विवृण्वती शैलसुतापि भावम् इत्यत्रोक्तम्
sp001-006882_KS_05	चक्षुः प्रीतिमनःसङ्गाख्यमवस्थाद्वयम् अनन्तरावस्थोपयोगितया अनूद्य कार्श्यावस्था सूचिता
sp001-006883_KS_05	तदेति
sp001-006884_KS_05	तदेति छेदः
sp001-006885_KS_05	तदा प्रभृति
sp001-006886_KS_05	तत आरभ्य इत्यर्थः
sp001-006887_KS_05	सप्तम्यर्थस्यापि दाप्रत्ययस्य पञ्चम्यर्थे लक्षणा
sp001-006888_KS_05	प्रभृतियोगे पञ्चमीनियमात्
sp001-006889_KS_05	पितुर्गृहे उन्मदना उत्कटमन्मथा ललाटस्थालङ्कारः ललाटिका तिलकः
sp001-006890_KS_05	कर्णललाटत्कनलङ्कारे इति कन्प्रत्ययः
sp001-006891_KS_05	तस्याः चन्दनेन धूसराः धूसरवर्णाः अलकाः चूर्णकुन्तलाः यस्याः सा तथोक्ता
sp001-006892_KS_05	बाला पार्वती जातु कदाचिदपि तुषारसङ्घाताः तुषार घनाः त एव शिलाः तासाम् तलेषु उपरिभागेष्वपि निर्वृतिम् सुखम् न लभते स्म
sp001-006893_KS_05	एतेन अरत्यपरसञ्ज्ञा विषयविद्वेषावस्था द्वादशावस्थापक्षे सञ्ज्वरश्च व्यज्यते
sp001-006894_KS_05	उपात्तेति
sp001-006895_KS_05	इयम् पिनाकिनः शम्भोः चरिते त्रिपुरविजयादिचेष्टिते उपात्तवर्णे प्रारब्धगीतक्रमे
sp001-006896_KS_05	गीतक्रमेस्तुतौ वेदे वर्णशब्दः प्रयुज्यते इति हलायुधः
sp001-006897_KS_05	सबाष्पे गद्गदे कण्ठे स्खलितैः विशीर्णैः पदैः सुप्तिङन्तरूपैः करणैः
sp001-006898_KS_05	वनान्ते सङ्गीतेन निमित्तेन सखीः वयस्याः
sp001-006899_KS_05	किन्नरराजकन्यकाः अनेकशः बहुशः अरोदयत् अश्रुमोक्षम् अकारयत्
sp001-006900_KS_05	हरचरितगानजनितमदनवेदनाम् एनाम् वीक्ष्य किन्नर्यः अपि रुरुदुः इति भावः
sp001-006901_KS_05	अत्र वर्णस्खलनलक्षणकार्योक्त्या पुनः पुनः तत्कारणीभूतमूर्च्छावस्थाप्रादुर्भावः व्यज्यते
sp001-006902_KS_05	अन्यथा सखीरोदनानुपपत्तेः इति
sp001-006903_KS_05	द्वादशावस्थापक्षे तु प्रलापावस्था च व्यज्यते
sp001-006904_KS_05	प्रलापो गुणकीर्तनम् इत्यालङ्कारिकाः
sp001-006905_KS_05	त्रिभागेति
sp001-006906_KS_05	किञ्चेति चार्थः
sp001-006907_KS_05	शिष्यते इति शेषः
sp001-006908_KS_05	कर्मणि घञ्
sp001-006909_KS_05	त्रिभ्यः भागेभ्यः शेषासु अवशिष्टासु
sp001-006910_KS_05	यद्वा रात्रेः त्रियामत्वेन प्रसिद्धत्वात् तृतीयः भागः त्रिभागः
sp001-006911_KS_05	सङ्ख्याशब्दस्य
sp001-006912_KS_05	वृत्तिविषये पूरणार्थत्वम् इष्यते
sp001-006913_KS_05	यथा शतांशः सहस्रांशः इति
sp001-006914_KS_05	त्रिभागः शेषः यासाम् तासु निशासु क्षणम् क्षणमात्रम् नेत्रे निमील्य मीलयित्वा सहसा सद्यः
sp001-006915_KS_05	हे नीलकण्ठ क्व व्रजसि कुत्र गच्छसीति अलक्ष्या निर्विषया वाक् वचनम् यस्याः सा तथोक्ता
sp001-006916_KS_05	तथा असत्ये मिथ्याभूते कण्ठे अर्पितम् बाहुबन्धनम् यस्याः सा तथा सती व्यबुध्यत विबुद्धवती
sp001-006917_KS_05	एतेन जागरोन्मादौ सूचितौ
sp001-006918_KS_05	स्वप्नसादृश्यप्रतिकृतिदर्शनतदङ्गस्पृष्टस्पर्शाख्याः चत्वारः विरहिणाम् विनोदाः
sp001-006919_KS_05	तत्र स्वप्नसन्दर्शनम् उक्त्वा प्रतिकृतिदर्शनम् आह
sp001-006920_KS_05	यदेति
sp001-006921_KS_05	यदा यत इत्यर्थः
sp001-006922_KS_05	यदेति हेतौ इत्युक्त्वा गणव्याख्याने अस्य उदाहृतत्वात्
sp001-006923_KS_05	त्वम् बुधैः मनीषिभिः सर्वगतः सर्वव्यापीति उच्यसे
sp001-006924_KS_05	तत इत्यध्याहारः
sp001-006925_KS_05	भावे रत्याख्ये तिष्ठतीति भावस्थम्
sp001-006926_KS_05	त्वय्यनुरागिणमित्यर्थः
sp001-006927_KS_05	इमम् जनम्
sp001-006928_KS_05	इममित्यात्मनिर्देशः
sp001-006929_KS_05	कथम् न वेत्सि न जानासीति मुग्धया मूढया अकिञ्चित्करः चित्रगतोपालम्भ इति अजानानया इत्यर्थः
sp001-006930_KS_05	तया स्वहस्तेन उल्लिखितः चित्रे लिखितः चन्द्रशेखरः रहसि एकान्ते
sp001-006931_KS_05	सखीमात्रसमक्षमित्यर्थः
sp001-006932_KS_05	उपालभ्यत साधिक्षेपम् उक्तश्च
sp001-006933_KS_05	उक्तसमुच्चयार्थः चकारः
sp001-006934_KS_05	यद्यपि रहसीत्युक्तम् तथापि सखीसमक्षकरणात् लज्जत्यगो व्यज्यत एव
sp001-006935_KS_05	यदेति
sp001-006936_KS_05	जगत्पतेः तस्य ईश्वरस्य अधिगमे प्राप्तौ अन्यम् विधिम् उपायम् विचिन्वती मृगयमाणा यदा नापश्यत्
sp001-006937_KS_05	तदा इयम् पार्वती गुरोः पितुः अनुज्ञया अस्माभिः सह तपसे तपश्चरितुम् तपोवनम् प्रपन्ना प्राप्ता च
sp001-006938_KS_05	द्रुमेष्विति
sp001-006939_KS_05	सख्या पार्वत्या स्वयम् कृतम् जन्म येषाम् तेषु
sp001-006940_KS_05	स्वयम् रोपितेष्वित्यर्थः
sp001-006941_KS_05	तपसः साक्षिषु साक्षात् द्रष्टृषु एषु द्रुमेष्वपि फलम् दृष्टम् लब्धम्
sp001-006942_KS_05	जनितमित्यर्थः
sp001-006943_KS_05	अस्याः पार्वत्याः शशिमौलिसंश्रयः चन्द्रशेखरविषयः मनोरथस्तु प्ररोहाभिमुखः
sp001-006944_KS_05	अङ्कुरोन्मुखः अपि न दृश्यते
sp001-006945_KS_05	प्ररोहस्त्वङ्कुरः इति वैजयन्ती
sp001-006946_KS_05	स्वयम् रोपितवृक्षफलकालेऽपि अस्याः मनोरथस्य नाङ्कुरोदयोऽप्यस्ति
sp001-006947_KS_05	फलाशा तु दूरापास्तेत्यर्थः
sp001-006948_KS_05	नेति
sp001-006949_KS_05	प्रार्थितः सन् दुर्लभः प्रर्थित दुर्लभः सः देवः तपःकृशाम् तपसा कृशाम् क्षीणाम् अत एव सखीभिः
sp001-006950_KS_05	अस्रोत्तरम् अश्रुप्रधानम् यथा भवति तथा ईक्षिताम् इमाम् नः सखीम् तस्य इन्द्रस्य अवग्रहेण अनावृष्ट्या क्षताम् पीडिताम्
sp001-006951_KS_05	वृष्टिर्वर्षम् तद्विघाते
sp001-006952_KS_05	अवग्रहावग्रहौ समौ इत्यमरः
sp001-006953_KS_05	अवग्रहः
sp001-006954_KS_05	वर्षप्रतिबन्धः इत्यर्थः
sp001-006955_KS_05	अवे ग्रहो वर्षप्रतिबन्धे इत्यप्रत्ययः
sp001-006956_KS_05	सीताम् कृष्टभुवम्
sp001-006957_KS_05	सीता लाङ्गलपद्धतिः इत्यमरः
sp001-006958_KS_05	वृषा वासव इव
sp001-006959_KS_05	वासवो वृत्रहा वृषा इत्यमरः
sp001-006960_KS_05	कदा अभ्युपपत्स्यते कदा अनुग्रहीष्यति न वेद्मि
sp001-006961_KS_05	अत्र वाक्यार्थः कर्म
sp001-006962_KS_05	तदवग्रहक्षताम् इत्यत्र अवग्रहक्षताम् इत्यनेनैव गतार्थत्वे तत्पदस्य वैयर्थ्यापत्तेः तदिति भिन्नम् पदम् वेद्मीत्यस्य कर्मेति युक्तम् उत्पश्यामः
sp001-006963_KS_05	अगूढेति
sp001-006964_KS_05	इङ्गितज्ञया पार्वतीहृदयाभिज्ञया
sp001-006965_KS_05	इङ्गितम् हृद्गतो भावः इति सज्जनः
sp001-006966_KS_05	तया गौरीसख्या इति एवम् अगूढसद्भावम् प्रकाशितसदभिप्रायम् यथा तथा निवेदितः ज्ञापितः
sp001-006967_KS_05	निष्ठा मरणम् अवधिः यस्य सः नैष्ठिकः यावज्जीवब्रह्मचारी सुन्दरः विलासी
sp001-006968_KS_05	नैष्ठिकश्चासौ सुन्दरश्चेति तथोक्तः
sp001-006969_KS_05	द्वयोः अन्यतरस्य विशेषणत्वविवक्षायाम् विशेषणसमासः
sp001-006970_KS_05	किन्तु नैष्ठिकत्वविशेषणेन कामित्वविरोधः
sp001-006971_KS_05	अथवा देवस्य अलौकिकमहिमत्वात् उभयम् तात्त्विकमिति न विरोधः
sp001-006972_KS_05	अव्यञ्जितम् हर्षलक्षणम् मुखरागादि हर्षलिङ्गम् यस्य तथाभूतः सन्
sp001-006973_KS_05	अयि गौरि अयीति कोमलामन्त्रणे
sp001-006974_KS_05	इदम् त्वत्सखीभाषितम् एवम्
sp001-006975_KS_05	सत्यम् किम् इत्यर्थः
sp001-006976_KS_05	परिहासः केलिर्वा
sp001-006977_KS_05	द्रवकेलिपरीहासाः इत्यमरः
sp001-006978_KS_05	इति एवम् उमाम् अपृच्छत् पृष्टवान्
sp001-006979_KS_05	अथेति
sp001-006980_KS_05	अथ अनन्तरम् अद्रेस्तनया पार्वती मुकुलीकृताङ्गुलौ सम्पुटीकृताङ्गुलौ
sp001-006981_KS_05	अग्रश्चासौ हस्तश्चेति समानाधिकरणसमासः
sp001-006982_KS_05	हस्ताग्र अग्रहस्तयोः गुणगुणिनोः भेदाभेदादिति वामनः
sp001-006983_KS_05	तस्मिन् अग्रहस्ते स्फटिकानाम् अक्षमालिकाम् जपमालिकाम् समर्पयन्ती आमुञ्चती
sp001-006984_KS_05	कथञ्चित् महता कष्टेन चिरव्यवस्थापितवाक् चिरेण स्वीकृतवाक्
sp001-006985_KS_05	एतेन लज्जोपरोधः व्यज्यते
sp001-006986_KS_05	मिताक्षरम् परिमितवर्णम् यथा तथा अभाषत बभाषे
sp001-006987_KS_05	यथेति
sp001-006988_KS_05	हे वेदविदांवर वैदिकश्रेष्ठ त्वया यथा श्रुतम् सम्यक् श्रुतम्
sp001-006989_KS_05	श्रुतार्थमेवाह
sp001-006990_KS_05	अयम् जनः
sp001-006991_KS_05	स्वयमित्यर्थः
sp001-006992_KS_05	उच्चैःपदस्य शिवलाभरूपोन्नतस्थानस्य लङ्घने आक्रमणे उत्सुकः
sp001-006993_KS_05	किमत्र अयुक्तमित्यत्र आह
sp001-006994_KS_05	इदम् तपः तदवाप्तेः तस्य उच्चैः पदस्य आप्तेः प्राप्तेः साधनम् किल
sp001-006995_KS_05	किलेति अलीके
sp001-006996_KS_05	अतितुच्छत्वात् असाधकमेवेत्यर्थः
sp001-006997_KS_05	तर्हि त्यज्यतामित्याशङ्क्य दुराशा माम् न मुञ्चतीति आशयेन आह
sp001-006998_KS_05	मनोरथानाम् कामानाम् अगतिः अविषयः न विद्यते
sp001-006999_KS_05	न हि स्वशक्तिपर्यालोचनया कामाः प्रवर्तन्ते इति भावः
sp001-007000_KS_05	अथेति
sp001-007001_KS_05	अथ वर्णी ब्रह्मचारी
sp001-007002_KS_05	वर्णिनो ब्रह्मचारिणः इत्यमरः
sp001-007003_KS_05	आह
sp001-007004_KS_05	उवाचेत्यर्थः
sp001-007005_KS_05	आहेति भूतार्थे लट्प्रयोगो भ्रान्तमूलः इत्याह वामनः
sp001-007006_KS_05	किमित्याह
sp001-007007_KS_05	महेश्वरः महादेवः विदितः
sp001-007008_KS_05	मया ज्ञायते इत्यर्थः
sp001-007009_KS_05	बुद्धर्थत्वात् वर्तमाने क्तप्रत्ययः तद्योगात् षष्ठी च
sp001-007010_KS_05	येन त्वम् प्राक् भग्नमनोरथा कृता इति भावः
sp001-007011_KS_05	पुनः एव त्वम् तम् ईश्वरम् अर्थयसे तत् अर्थिन्येव तत्कामैव प्रवर्तसे
sp001-007012_KS_05	तत्प्रभावम् अनुभूयापीति भावः
sp001-007013_KS_05	अनुसरणे को दोषः तत्र आह
sp001-007014_KS_05	अमङ्गलाभ्यासे अमङ्गलाचारे रतिः यस्य तम् यथोक्तम् ईश्वरम् विचिन्त्य विचार्य तव अनुवृत्तिम् अनुसरणम् कर्तुम् न उत्सहे च
sp001-007015_KS_05	नानुमन्तुम् शक्नोमीत्यर्थः
sp001-007016_KS_05	अवस्त्विति
sp001-007017_KS_05	अवस्तुनि तुच्छवस्तुनि निर्बन्धः अभिनिवेशः परम् प्रधानम् यस्याः तस्याः सम्बुद्धिः अवस्तुनिर्बन्धपरे पार्वति
sp001-007018_KS_05	आमुक्तम् आसञ्जितम् विवाहे यत्कौतुकम् हस्तसूत्रम् तद्यस्य सः ते अयम् करः
sp001-007019_KS_05	कौतुकम् मङ्गले हर्षे हस्तसूत्रे कुतूहले इति शाश्वतः
sp001-007020_KS_05	वलयीकृताहिना भूषणीकृतसर्पेण शम्भोः महादेवस्य करेण करणभूतेन
sp001-007021_KS_05	तदेव प्रथमम् तत्प्रथमम्
sp001-007022_KS_05	अपरिचितत्वात् अतिभयङ्करमिति भावः
sp001-007023_KS_05	तच्च तदवलम्बनम् ग्रहणम् चेति कथम् नु सहिष्यते
sp001-007024_KS_05	न कथञ्चिदपि सहिष्यते इत्यर्थः
sp001-007025_KS_05	अग्रतः यद्भावि तद्दूरे अवतिष्ठताम् प्रथमम् करग्रहः एव दुःसह इति भावः
sp001-007026_KS_05	त्वमेवेति
sp001-007027_KS_05	हे गौरि त्वमेव स्वयमात्मना
sp001-007028_KS_05	तावदिति मात्रार्थे
sp001-007029_KS_05	यावन्मात्रम् विचारणीयम् तावन्मात्रमित्यर्थः
sp001-007030_KS_05	इदमेव उदाहृतम् च गणव्याख्याने
sp001-007031_KS_05	परिचिन्तय पर्यालोचय
sp001-007032_KS_05	किमिति
sp001-007033_KS_05	कलहंसलक्षणम् कलहंसचिह्नम्
sp001-007034_KS_05	चिह्नम् लक्ष्म च लक्ष्मणम् इत्यमरः
sp001-007035_KS_05	वध्वाः नवोढायाः दुकूलम् वधूदुकूलम्
sp001-007036_KS_05	वधूः स्नुषा नवोढा स्त्री इति विश्वः
sp001-007037_KS_05	तथा शोणितबिन्दून् वर्षतीति यथोक्तम्
sp001-007038_KS_05	आर्द्रमित्यर्थः
sp001-007039_KS_05	गजाजिनम् च कृत्तिवासश्च
sp001-007040_KS_05	तत्पिनाकिनः इत्याशयः
sp001-007041_KS_05	एते कदाचित् जात्वपि योगम् सङ्गतिम् अर्हतः यदि अर्हतः किम्
sp001-007042_KS_05	एतत् त्त्वमेव चिन्तयेति पूर्वेण अन्वयः
sp001-007043_KS_05	पाणिग्रहणकाले वधूवरयोः वस्त्रान्तग्रन्थिः क्रियते
sp001-007044_KS_05	कृत्तिवाससा पाणिपीडने तु दुकूलधारिण्यास्तव कथम् सङ्घटिष्यत इति भावः
sp001-007045_KS_05	चतुष्केति
sp001-007046_KS_05	चतुष्के गृहविशेषे यः पुष्पप्रकरः तत्र अवकीर्णयोः न्यस्तयोः
sp001-007047_KS_05	कुसुमास्तृतदिव्यभवनभूसञ्चारोचितयोः इत्यर्थः
sp001-007048_KS_05	तव पादयोः अलक्तकाङ्कानि लाक्षारञ्जितानि पदानि पादाकाराणि पादन्यासचिह्नानि
sp001-007049_KS_05	पदम् शब्दे च वाक्ये च व्यवसायापदेशयोः
sp001-007050_KS_05	पादतच्चिह्नयोः इति विश्वः
sp001-007051_KS_05	विकीर्णाः विक्षिप्ताः केशाः शवशिरोरुहाः यासु तासु विकार्णकेशासु
sp001-007052_KS_05	अतस्थम् तत्र दृष्टम् च इति वचनात्
sp001-007053_KS_05	स्वाङ्गाच्चोपसर्जनादसंयोगोपधात् इति विकल्पात् न ङीष्
sp001-007054_KS_05	परेतभूमिषु प्रेतभूमिषु
sp001-007055_KS_05	श्मशानेष्वित्यर्थः
sp001-007056_KS_05	परोऽपि शत्रुरपि को नाम अनुमन्यते
sp001-007057_KS_05	न कोऽपीत्यर्थः
sp001-007058_KS_05	नामेति कुत्सायाम्
sp001-007059_KS_05	पिनाकपाणि पाणिग्रहणे तस्य परेतभूसञ्चारित्वेन साहचर्यात् तवापि तत्र सञ्चारः अवश्यम्भावीति भावः
sp001-007060_KS_05	अयुक्तेति
sp001-007061_KS_05	त्रिनेत्रवक्षः त्र्यम्बकालिङगनमित्यर्थः
sp001-007062_KS_05	तव तत्सम्बन्धितया सुलभमपि सुप्रापम् च
sp001-007063_KS_05	भवतीति शेषः
sp001-007064_KS_05	तवेति शेषे षष्ठी
sp001-007065_KS_05	न लोकाव्यय इत्यादिना कृद्योगलक्षणषष्ठ्याः निषेधात्
sp001-007066_KS_05	अतः परम् अस्मात् त्रिनेत्रवक्षोलाभात् अन्यत् अयुक्तरूपम् अत्यन्तायुक्तम् किम् वद
sp001-007067_KS_05	न किञ्चिदित्यर्थः
sp001-007068_KS_05	प्रशंसायाम् रूपप् इति रूपप्प्रत्ययः
sp001-007069_KS_05	कुतः
sp001-007070_KS_05	यत् यस्मात्कारणात्
sp001-007071_KS_05	हरिचन्दनास्पदे हरिचन्दनस्य आस्पदे स्थानभूते अस्मिन् स्तनद्वये चिताभस्म श्मशानभस्म तदेव रजः चूर्णम् कर्तृ
sp001-007072_KS_05	पदम् करिष्यति पदम् निधास्यति
sp001-007073_KS_05	भर्तुः भवस्य भस्माङ्गरागादिति भावः
sp001-007074_KS_05	इयमिति
sp001-007075_KS_05	इयम् च ते तव पुरतः आदौ एव अन्या विडम्बना
sp001-007076_KS_05	परिहास इत्यर्थः
sp001-007077_KS_05	का सा इत्यत्र आह
sp001-007078_KS_05	ऊढया परिणीतया
sp001-007079_KS_05	वहेः कर्मणि क्तः
sp001-007080_KS_05	वारणराजहार्यया त्वया अधिष्ठितम् आरुढम् वृद्धम् उक्षाणम् वृद्धोक्षम्
sp001-007081_KS_05	अचतुर इत्यादिना निपातः
sp001-007082_KS_05	विलोक्य महाजनः साधुजनः स्मेरमुखः स्मितमुखः भविष्यति उपहसिष्यति यत्
sp001-007083_KS_05	इयमिति पूर्वेण सम्बन्धः
sp001-007084_KS_05	स्मेरेति नमिकम्पिस्म्यजस इत्यादिना रप्रत्ययः
sp001-007085_KS_05	द्वयमिति
sp001-007086_KS_05	पिनाकिनः ईश्वरस्य समागमप्रार्थनया प्राप्तिकामनया
sp001-007087_KS_05	क्रियमाणया इति शेषः
sp001-007088_KS_05	सम्प्रति द्वयम् शोचनीयताम् शोच्यत्वम् गतम्
sp001-007089_KS_05	किम् तदाह
sp001-007090_KS_05	सा प्रागेव हरशिरोगता
sp001-007091_KS_05	अत्र सा इति प्रसिद्धार्थत्वात् न यच्छब्दापेक्षा
sp001-007092_KS_05	तदुक्तम् काव्यप्रकाशे
sp001-007093_KS_05	प्रक्रान्तप्रसिद्धानुभूतार्थविषय
sp001-007094_KS_05	प्रक्रान्तप्रसिद्धानुभूतार्थविषयस्तच्छब्दः यदुपादानम् नापेक्षते इति
sp001-007095_KS_05	कान्तिमती
sp001-007096_KS_05	नित्ययोगे मतुप्
sp001-007097_KS_05	कलावतः चन्द्रस्य कला षोडशो भागश्च अस्य लोकस्य नेत्रकौमुदी
sp001-007098_KS_05	नेत्रानन्दिनी इत्यर्थः
sp001-007099_KS_05	त्वम् च
sp001-007100_KS_05	कान्तिमतीत्व नेत्रकौमुदीत्वविशेषणयोः उभयत्रापि अन्वयः
sp001-007101_KS_05	प्रागेकैव शोच्या
sp001-007102_KS_05	सम्प्रति तु त्वमपि अपरेति द्वयम् शोच्यमिति पिण्डितार्थः
sp001-007103_KS_05	शोच्यत्वम् च निकृष्टाश्रयणादिति भावः
sp001-007104_KS_05	कन्या वरयते रूपम् माता वित्तम् पिता श्रुतम्
sp001-007105_KS_05	बान्धवाः कुलमिच्छन्ति मिष्टान्नमितरे जनाः इति लोकानाम् आभाषणम्
sp001-007106_KS_05	तत्र किञ्चिदपि नास्तीत्याह
sp001-007107_KS_05	वपुरिति
sp001-007108_KS_05	वपुः तावत् अस्य विरूपाणि विकृतरूपाणि अक्षीणि नेत्राणि यस्य तत् विरूपाक्षम्
sp001-007109_KS_05	बहुव्रीहौ सक्थ्यक्षणोः स्वाङ्गात् षच् इति षच् प्रत्ययः
sp001-007110_KS_05	वैरूप्यम् च त्रिनेत्रत्वादिति क्षीरस्वामी
sp001-007111_KS_05	अतः न सौन्दर्यवार्तापीत्यर्थः
sp001-007112_KS_05	अलक्ष्यम् अज्ञातम् जन्म यस्य तस्य भावः तत्ता
sp001-007113_KS_05	कुलमपि न ज्ञायते इत्यर्थः
sp001-007114_KS_05	अलक्षिता जनिः इति पाठे जनिः उत्पत्तिः अलक्षिता न ज्ञाता
sp001-007115_KS_05	जनिरुत्पत्तिरुद्भवः इत्यमरः
sp001-007116_KS_05	वसु वित्तम् दिगम्बरत्वेनैव निवेदितम्
sp001-007117_KS_05	नास्तीति ज्ञापितमित्यर्थः
sp001-007118_KS_05	यदि वित्तम् भवति तदा कथम् दिगम्बरो भवति
sp001-007119_KS_05	अतः ज्ञेयम् निर्धनोऽयमिति
sp001-007120_KS_05	किम् बहुना हे बालमृगाक्षि पार्वति वरेषु वोढृषु
sp001-007121_KS_05	वरौ जामातृवोढारौ इति विश्वः
sp001-007122_KS_05	यत् रूपवित्तादिकम् मृग्यते कन्यातद्बन्धुभिः अन्विष्यते तत्त्रिलोचने त्र्यम्बके व्यस्तम्
sp001-007123_KS_05	एकमपि समस्तम् मा भूदिति भावः
sp001-007124_KS_05	अस्ति किम्
sp001-007125_KS_05	नास्त्येवेत्यर्थः
sp001-007126_KS_05	निवर्तयेति
sp001-007127_KS_05	अस्मात् असदीप्सितात् अनिष्टमनोरथात् मनः निवर्तय निवारय
sp001-007128_KS_05	सा पूर्वोक्ता विधा प्रकारः यस्य तथोक्तः
sp001-007129_KS_05	अमङ्गलशीलः इत्यर्थः
sp001-007130_KS_05	क्व
sp001-007131_KS_05	महदन्तरमित्यर्थः
sp001-007132_KS_05	पुण्यलक्षणा प्रशस्तभाग्यचिह्ना त्वम् च क्व
sp001-007133_KS_05	अतः न तवायम् अर्हः इत्यर्थः
sp001-007134_KS_05	तथाहि साधुजनेन
sp001-007135_KS_05	साधुर्वार्धुषिके चारौ सज्जने चाभिधेयवत् इति विश्वः
sp001-007136_KS_05	श्मशानशूलस्य श्मशानभूमिनिखातस्य वध्यशङ्कोः वैदिकी वेदोक्ता
sp001-007137_KS_05	यूपो नाम पशुबन्धनसाधनभूतः संस्कृतदारुविशेषः तस्य सत्क्रिया
sp001-007138_KS_05	प्रोक्षणाभ्युक्षणादि संस्कारः यूपसत्क्रिया नापेक्ष्यते नेष्यते
sp001-007139_KS_05	यथा श्मशानशूले यूपसत्क्रिया न क्रियते तथा त्वमपि तस्मै न घटसे इति तात्पर्यार्थः
sp001-007140_KS_05	इतीति
sp001-007141_KS_05	इति एवम् प्रकारेण द्विजातौ द्विजे प्रतिकूलवादिनि सति
sp001-007142_KS_05	रवेपमानेन चञ्चलेन अधरेण अधरोष्ठेन लक्ष्यः अनुमेयः कोपः क्रोधः यस्याः तथोक्तया तया पार्वत्या
sp001-007143_KS_05	उपान्तलोहिते प्रान्तरक्ते विलोचने विकुञ्चिते कुटिलिते भ्रूलते यस्मिंस्तत् तथा
sp001-007144_KS_05	सभ्रूभङ्गमित्यर्थः
sp001-007145_KS_05	तिर्यक् साचि आहिते निहिते
sp001-007146_KS_05	अनादरात् तिर्यक् ऐक्ष्यत इत्यर्थः
sp001-007147_KS_05	उवाचेति
sp001-007148_KS_05	अथ एनम् ब्रह्मचारिणम् उवाच च
sp001-007149_KS_05	किमिति
sp001-007150_KS_05	परमार्थतः तत्त्वतः हरम् न वेत्सि न जानासि नूनम्
sp001-007151_KS_05	कुतः
sp001-007152_KS_05	यतः माम् एवमुक्तया रीत्या अथ ब्रवीषि
sp001-007153_KS_05	ब्रुवः पञ्चानामादितः इति रूपसिद्धिः
sp001-007154_KS_05	अज्ञानादेव अयम् शिवद्वेषः तवेति आशयेन आह
sp001-007155_KS_05	मन्दाः मृढाः मूढाल्पापटुनिर्भाग्या मन्दाः इत्यमरः
sp001-007156_KS_05	लोकसामान्यम् इतरजनसाधारणम् न भवतीति अलोकसामान्यम्
sp001-007157_KS_05	अचिन्त्यहेतुकम् दुर्बोधकारणकम् महात्मनाम् चरितम्
sp001-007158_KS_05	द्विषन्ति हेत्वपरिज्ञानात् दूषयन्ति
sp001-007159_KS_05	विद्वांसस्तु कोऽप्यत्र हेतुरस्तीति बहु मन्यन्ते इत्यर्थः
sp001-007160_KS_05	सम्प्रति अमङ्गलाभ्यासरतिम् इत्याद्युक्तम् दूषणजातम्
sp001-007161_KS_05	विपत् इत्यादिभिः षड्भिः श्लोकैः परिहर्तुम् आरभते
sp001-007162_KS_05	विपदिति
sp001-007163_KS_05	विपत्प्रतीकारपरेण
sp001-007164_KS_05	अनर्थपरिहारार्थिना इत्यर्थः
sp001-007165_KS_05	उपसर्गस्य घञ्यमनुष्ये बहुलम् इति दीर्घः
sp001-007166_KS_05	भूतिसमुत्सुकेन ऐश्वर्यकामेन वा मङ्गलम् गन्धमाल्यादिकम् निषेव्यते
sp001-007167_KS_05	शरणे रक्षणे साधुः शरण्यः
sp001-007168_KS_05	तत्र साधुः इति यत्प्रत्ययः
sp001-007169_KS_05	शरणम् गृहरक्षित्रोः इत्यमरः
sp001-007170_KS_05	जगतः शरण्यः तस्य जगच्छरण्यस्य निराशिषः निरभिलाषस्य सतः शिवस्य
sp001-007171_KS_05	आशीरुरगदंष्ट्रायाम् विप्रवाक्याभिलाषयोः इति शाश्वतः
sp001-007172_KS_05	आशया तृष्णया उपहता दूषिता आत्मवृत्तिः अन्तःकरणवृत्तिः येषाम् तैः एभिः मङ्गलैः किम्
sp001-007173_KS_05	वृथा इत्यर्थः
sp001-007174_KS_05	पूर्वम् मङ्गलम् इत्येकवचनस्य जात्यभिप्रायत्वात् एभिरिति बहुवचनेन परामर्शो न विरुध्यते
sp001-007175_KS_05	इष्टावाप्ति अनिष्टपरिहारार्थिनो हि मङ्गलाचारनिर्बन्धः
sp001-007176_KS_05	तदुभयासंसृष्टस्य तु यथाकथञ्चित् आस्ताम्
sp001-007177_KS_05	को दोष इत्यर्थः
sp001-007178_KS_05	एतेन अमङ्गलाभ्यासरतिम् इत्युक्तम् प्रत्युक्तम्
sp001-007179_KS_05	अकिञ्चनेति
sp001-007180_KS_05	सः हरः
sp001-007181_KS_05	न विद्यते किञ्चन द्रव्यम् यस्य सः अकिञ्चनः दरिद्रः सन्
sp001-007182_KS_05	सम्पदाम् प्रभवति अस्मादिति प्रभवः कारणम्
sp001-007183_KS_05	पितृसद्मगोचरः श्मशानाश्रयः सन्
sp001-007184_KS_05	त्रयाणाम् लोकानाम् नाथः तद्धितार्थ इत्यादिना उत्तरपदसमासः
sp001-007185_KS_05	सदेवः भीमरूपः भयङ्कराकारः सन्
sp001-007186_KS_05	शिवः सौम्यरूपः इत्युदीर्यते उच्यते
sp001-007187_KS_05	अतः पिनाकिनः हरस्य यथाभूतः अर्थः यथार्थः
sp001-007188_KS_05	तस्य भावः याथार्थ्यम् तत्वम् तस्य विदः न सन्ति
sp001-007189_KS_05	लोकोत्तरमहिम्नः निर्लेपस्य यथाकथञ्चित् अवस्थानम् न दोषायेति भावः
sp001-007190_KS_05	एतेन अवस्तुनिर्बन्धपरे इति परिहृतम् वेदितव्यम्
sp001-007191_KS_05	देवस्य लौकिकम् अलौकिकम् च प्रसाधनम् नास्तीति आशयेन आह
sp001-007192_KS_05	विभूषणेति
sp001-007193_KS_05	विश्वम् मूर्तिः यस्येति विश्वमूर्तेः अष्टमूर्तेः शिवस्य वपुः शरीरम्
sp001-007194_KS_05	भूषणैः उद्भासते इति भूषणोद्भासि स्यात्
sp001-007195_KS_05	पिनद्धभोग्याम् उक्तभुजङ्गमम् वा स्यात्
sp001-007196_KS_05	पिनद्धेति नह्यतेरपिपूर्वात् कर्मणि क्तः
sp001-007197_KS_05	वष्टि भागुरिरल्लोपमवाप्योरुपसर्गयोः इति अकारलोपः
sp001-007198_KS_05	गजाजिनालम्बि स्यात्
sp001-007199_KS_05	अथवा दुकूलधारि स्यात्
sp001-007200_KS_05	कपालम् अस्य अस्तीति कपालि ब्रह्मशिरःकपालशेखरम् वा स्यात्
sp001-007201_KS_05	इन्दुशेकरम् वा स्यात्
sp001-007202_KS_05	नावधार्यते न निर्धार्यते
sp001-007203_KS_05	सर्वम् सम्भवतीत्यर्थः
sp001-007204_KS_05	एतेन त्वमेव तावत् इति श्लोकोक्तम् प्रत्युक्तमिति ज्ञेयम्
sp001-007205_KS_05	अयुक्तरूपम् किमतः परम् वद इति श्लोकोक्तम् प्रत्याह
sp001-007206_KS_05	तदिति
sp001-007207_KS_05	तस्य शिवस्य अङ्गम् तस्य संसर्गम् अवाप्य आसाद्य
sp001-007208_KS_05	चिताभस्मैव रजो विशुद्धये कल्पते
sp001-007209_KS_05	अलम् पर्याप्नोतीत्यर्थः
sp001-007210_KS_05	अलमर्थयोगात् नमः स्वस्तिस्वाहा इत्यादिना चतुर्थी
sp001-007211_KS_05	ध्रुवम् शोधकत्वम्
sp001-007212_KS_05	प्रमाणसिद्धमित्यर्थः
sp001-007213_KS_05	प्रमाणमेवाह तथाहि
sp001-007214_KS_05	प्रसिद्धमेवेत्यर्थः
sp001-007215_KS_05	नृत्ये ताण्डवे यः अभिनयः अर्थव्यञ्जकचेष्टाविशेषः स एव क्रिया
sp001-007216_KS_05	तया निमित्तेन च्युतम् पतितम्
sp001-007217_KS_05	चिताभस्मरज इति शेषः
sp001-007218_KS_05	अम्बरौकसाम् देवानाम् मौलिभिः विलिप्यते ध्रियते
sp001-007219_KS_05	अशुद्धम् चेत् कथमिन्द्रादिभिः ध्रियेता इत्यर्थापत्तिः अनुमानम् वा प्रमाणमित्यर्थः
sp001-007220_KS_05	यदुक्तम् दिगम्बरत्वेन निवेदितम् वसु
sp001-007221_KS_05	इयम् च तेऽन्या पुरतो विडम्बना इत्यादि च तत्र उत्तरमाह
sp001-007222_KS_05	असम्पद इति
sp001-007223_KS_05	प्रभिन्नः मदस्रावी दिग्वारणः दिग्गजः वाहनम् यस्य सः
sp001-007224_KS_05	ऐरावतेन ऊढ इत्यर्थः
sp001-007225_KS_05	वृषा देवेन्द्रः असम्पदः दरिद्रस्य वृषेण गच्छतः वृषभारूढस्य तस्य ईश्वरस्य पादौ
sp001-007226_KS_05	मौलिना मुकुटेन उपगम्य प्रणम्येत्यर्थः
sp001-007227_KS_05	विनिद्राणाम् विकसितानाम् मन्दाराणाम् कल्पतरुकुसुमानाम् रजोभिः परागैः
sp001-007228_KS_05	अरुणाः अङ्गुलयः ययोस्तौ तथोक्तौ करोति
sp001-007229_KS_05	दिग्गजारोहिणाम् इन्द्रादीनामपि वन्द्यस्य इन्दुमौलेः किम् सम्पदा
sp001-007230_KS_05	वृषारोहणे वा को दोषः इत्यर्थः
sp001-007231_KS_05	यदुक्तम् अलक्ष्यजन्मता इति तत्रोत्तरमाह
sp001-007232_KS_05	विवक्षतेति
sp001-007233_KS_05	च्युतात्मना नष्टस्वभावेन अत एव दोषम् दूषणम् विवक्षता वक्तुमिच्छता अपि
sp001-007234_KS_05	त्वया ईशम् प्रत्येकम् अलक्ष्यजन्मता इत्येतदेकम्
sp001-007235_KS_05	वच इत्यर्थः
sp001-007236_KS_05	साधु भाषितम् सम्यगुक्तम्
sp001-007237_KS_05	कुतः
sp001-007238_KS_05	यम् ईश्वरम् आत्मभुवः अपि ब्रह्मणः अपि
sp001-007239_KS_05	ब्रह्मात्मभूः सुरज्येष्ठः इत्यमरः
sp001-007240_KS_05	कारणम् आमनन्ति उदाहरन्ति
sp001-007241_KS_05	विद्वांस इति शेषः
sp001-007242_KS_05	पाघ्राध्मास्थाम्नादाण् इत्यादिना मनादेशः
sp001-007243_KS_05	सः ईश्वरः कथम् लक्ष्यप्रभवः लक्ष्यजन्मा भविष्यति
sp001-007244_KS_05	अनादिनिधनस्य भगवतः कारणशङ्काकलङ्कश्च नान्विष्यते इत्यर्थः
sp001-007245_KS_05	अलमिति
sp001-007246_KS_05	अथवा विवादेन कलहेन अलम्
sp001-007247_KS_05	त्वया यथा येन प्रकारेण सः ईश्वरः श्रुतः
sp001-007248_KS_05	अशेषम् कार्त्स्न्येन तथाविधः तावत्प्रकारः एव अस्तु
sp001-007249_KS_05	मम मनस्तु अत्र ईश्वरे भावः श्रृङ्गारः एकः अद्वितीयः रसः आस्वाद्यः यस्य तत् तथा स्थितम्
sp001-007250_KS_05	तथाहि
sp001-007251_KS_05	कामवृत्तिः स्वेच्छाव्यवहारी वचनीयम् अस्थानसङ्गापवादम् न ईक्षते न विचारयति
sp001-007252_KS_05	न हि स्वेच्छासञ्चारिणः लोकापवादात् बिभ्यतीति भावः
sp001-007253_KS_05	निवार्यतामिति
sp001-007254_KS_05	हे आलि सखि आलिः सखी वयस्या च इत्यमरः
sp001-007255_KS_05	स्फुरितोत्तराधरः स्फुरणभूयिष्ठोऽष्ठः अयम् वटुः माणवकः पुनः किमपि विवक्षुः वक्तुमिच्छुः
sp001-007256_KS_05	ब्रुवः सन्नन्तात् उप्रत्ययः
sp001-007257_KS_05	निवार्यताम्
sp001-007258_KS_05	तर्हि वक्तुमेव कथम् न ददासीत्याह
sp001-007259_KS_05	तथाहि
sp001-007260_KS_05	यः महतः पूज्यान् अपभाषते अपवदति न केवलम् सः पापभाक् भवति
sp001-007261_KS_05	किन्तु तस्मात् अपभाषमाणात् पुरुषात् यः श्रृणोति सः अपि पापभाक्
sp001-007262_KS_05	भवतीति शेषः
sp001-007263_KS_05	अत्र स्मृतिः गुरोः प्राप्तः परीवादो न श्रोतव्यः कथञ्चन
sp001-007264_KS_05	कर्णौ तत्र पिधातव्यौ गन्तव्यम् वा ततोऽन्यतः इति
sp001-007265_KS_05	इत इति
sp001-007266_KS_05	अथवा इतः अन्यत्र गमिष्यामीति वादिनी वदन्ती
sp001-007267_KS_05	स्तनाभ्याम् भिन्नवल्कला रयवशात् कुचस्रस्तचीरा बाला पार्वती चचाल
sp001-007268_KS_05	वृषराजकेतनः वृषभध्वजश्च स्वरूपम् आस्थाय
sp001-007269_KS_05	निजरूपम् आश्रित्य कृतस्मितः सन् ताम् पार्वतीम् समाललम्बे जग्राह
sp001-007270_KS_05	तमिति
sp001-007271_KS_05	तम् देवम् वीक्ष्य वेपथुमती कम्पवती सरसाङ्गयष्टिः स्विन्नगात्री
sp001-007272_KS_05	महादेवदर्शनेन देव्याः सात्विकभावोदयः उक्तः
sp001-007273_KS_05	निक्षेपणाय अन्यत्र विन्यासाय उद्धृतम् उक्षिप्तम् पदम् अङ्घ्रिम् उद्वहन्ती
sp001-007274_KS_05	शैलाधिराजतनया पार्वती मार्गे अचलः तस्य व्यतिकरेण समाहत्या
sp001-007275_KS_05	अवरोधनेनेति यावत्
sp001-007276_KS_05	आकुलिता सम्भ्रमिता सिन्धुः नदीव
sp001-007277_KS_05	देशे नदविशेषेऽब्धौ सिन्धुर्ना सरिति स्त्रियाम् इत्यमरः
sp001-007278_KS_05	न ययौ न तस्थौ
sp001-007279_KS_05	लज्जया इति भावः
sp001-007280_KS_05	वसन्ततिलकावृत्तमेतत्
sp001-007281_KS_05	अद्येति
sp001-007282_KS_05	चन्द्रमौलौ शिवे
sp001-007283_KS_05	हे अवनताङ्गि पार्वति अद्य प्रभृति
sp001-007284_KS_05	अस्माद्दिनादारभ्येत्यर्थः
sp001-007285_KS_05	प्रभृतियोगात् अद्येति सप्तम्यर्थवाचिना पञ्चम्यर्थः लक्ष्यते
sp001-007286_KS_05	तव तपोभिः क्रीतः
sp001-007287_KS_05	दासृ दाने
sp001-007288_KS_05	दासते आत्मनम् ददातीति दासः अस्मीति वादिनि वदति सति
sp001-007289_KS_05	सा देवी अह्नाय सपदि
sp001-007290_KS_05	स्राग्झटित्यञ्जसाह्नाय द्राङ् मङ्क्षु सपदि द्रुतम् इत्यमरः
sp001-007291_KS_05	नियमजम् तपोजन्यम् क्लमम् क्लेशम् उत्ससर्ज
sp001-007292_KS_05	फलप्राप्त्या क्लेशम् विसस्मारेत्यर्थः
sp001-007293_KS_05	तथाहि
sp001-007294_KS_05	क्लेशः फलेन फलसिद्ध्या पुनर्नवताम् विधत्ते पूर्ववदेव अक्लिष्टताम् आपादयतीत्यर्थः
sp001-007295_KS_05	सपलः क्लेशः न क्लेश इति भावः
sp001-007296_KS_05	इति श्रीमन्महामहोपाध्याय कोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp001-007297_KS_05	श्रीकालिदासकृतौ कुमारसम्भवे महाकाव्ये तपःफलोदयो नाम पञ्चमः सर्गः
sp001-007298_KS_06_16-95	यदिति
sp001-007299_KS_06_16-95	ब्रह्म वेदः
sp001-007300_KS_06_16-95	वेदस्तत्त्वम् तपो ब्रह्म इत्यमरः
sp001-007301_KS_06_16-95	सम्यक् नियमपूर्वकम् आम्नातम् अधीतमिति यत्
sp001-007302_KS_06_16-95	अग्नौ विधिना हुतमिति यत्
sp001-007303_KS_06_16-95	तपः चान्द्रायणादिकम् तप्तमिति च यत् तस्य अध्ययन इज्यातपोरूपस्य आश्रमत्रयसाध्यस्य कृत्स्नस्यापि कर्मण इत्यर्थः
sp001-007304_KS_06_16-95	समुदायाभिप्रायकम् एकवचनम्
sp001-007305_KS_06_16-95	अन्यथा आवृत्त्या अन्वयप्रसङ्गात्
sp001-007306_KS_06_16-95	न च नपुंसकैकवद्भावः अनपुंसकेनेति नियमात्
sp001-007307_KS_06_16-95	फलम् कार्यम् अद्य नः अस्माकम् विपक्वम्
sp001-007308_KS_06_16-95	सुनिष्पन्नमित्यर्थः
sp001-007309_KS_06_16-95	कर्मणि क्तः पचो वः इति निष्ठातस्य वत्वम्
sp001-007310_KS_06_16-95	यदिति
sp001-007311_KS_06_16-95	यत् यस्मात् कारणात् जगताम् अध्यक्षेण अधिपेन त्वया वयम् मनोरथस्य अभिलाषस्य
sp001-007312_KS_06_16-95	अविषयम् अगोचरम् आत्मनः स्वस्य मनोविषयम् मनोदेशम् आरोपिताः प्रापिताः
sp001-007313_KS_06_16-95	तस्मात् विपक्वम् फलमिति पूर्वेण सम्बन्धः
sp001-007314_KS_06_16-95	सकलजगदन्वेष्टव्यस्य भगवतोऽपि वयम् अन्वेष्याः भवामः इति परमोत्कृष्टाः वयमिति भावः
sp001-007315_KS_06_16-95	यस्येति
sp001-007316_KS_06_16-95	यस्य जनस्य चेतसि वर्तेथाः
sp001-007317_KS_06_16-95	येन स्मर्यसे इत्यर्थः
sp001-007318_KS_06_16-95	सः तावत् स एव कृतिनाम् कृतकृत्यानाम् वरः श्रेष्ठः
sp001-007319_KS_06_16-95	ब्रह्मणः वेदस्य वेधसः वा योनेः कारणस्य
sp001-007320_KS_06_16-95	यद्वा वेदप्रमाणकस्य
sp001-007321_KS_06_16-95	तव चेतसि यः वर्तते
sp001-007322_KS_06_16-95	त्वया स्मर्यते इत्यर्थः
sp001-007323_KS_06_16-95	किम् पुनः
sp001-007324_KS_06_16-95	सः सः कृतिनाम् वर इति किमु वक्तव्यमित्यर्थः
sp001-007325_KS_06_16-95	सत्यमिति
sp001-007326_KS_06_16-95	अर्कात् सूर्याच्च सोमाच्च चन्द्राच्च परम् उच्चैः पदम् स्थानम् अध्यास्महे तिष्ठामः
sp001-007327_KS_06_16-95	वयमिति शेषः
sp001-007328_KS_06_16-95	सत्यम्
sp001-007329_KS_06_16-95	अधिशीङ्स्थासाम् कर्म इति कर्मत्वम्
sp001-007330_KS_06_16-95	अद्य तु तव कर्तुः
sp001-007331_KS_06_16-95	स्मरणमेव अनुग्रहः प्रसादः तस्माद्धेतोः
sp001-007332_KS_06_16-95	ताभ्याम् अर्केन्दुभ्याम् उच्चैस्तरम् अत्युच्चम् पदम्
sp001-007333_KS_06_16-95	अध्यास्महे इति सम्बन्धः
sp001-007334_KS_06_16-95	उच्चैस्तरमिति द्रव्यप्रकर्षत्वात् न आमुप्रत्ययः
sp001-007335_KS_06_16-95	त्वदिति
sp001-007336_KS_06_16-95	वयम् त्वया सम्भावितम् सत्कृतम् त्वत्सम्भावितम् आत्मानम् आत्मस्वरूपम्
sp001-007337_KS_06_16-95	बहु अधिकम् यथा तथा मन्यामहे
sp001-007338_KS_06_16-95	तथाहि
sp001-007339_KS_06_16-95	उत्तमादरः सत्पुरुषकर्तृकः सत्कारः
sp001-007340_KS_06_16-95	स्वगुणेषु विषये प्रायेण भूम्ना प्रत्ययम् विश्वासम् आधत्ते जनयति
sp001-007341_KS_06_16-95	सर्वस्यापि महाजनपरिग्रह एव पूज्यताहेतुरित्यर्थः
sp001-007342_KS_06_16-95	येति
sp001-007343_KS_06_16-95	हे विरूपाक्ष त्वदनुध्यानसम्भवा त्वत्कर्तृकस्मरणजन्या नः अस्माकम्
sp001-007344_KS_06_16-95	या प्रीतिः सा प्रीतिः तुभ्यम् किम् आवेद्यते किमर्थम् निवेद्यते
sp001-007345_KS_06_16-95	तथाहि
sp001-007346_KS_06_16-95	देहिनाम् प्राणिनाम् अन्तरात्मा अन्तर्यामी असि
sp001-007347_KS_06_16-95	सर्वसाक्षिणा त्वया अस्मत्प्रीतिः अनावेदितापि ज्ञायते एव यतः
sp001-007348_KS_06_16-95	ततो न बुद्धबोधनम् सम्भवतीति भावः
sp001-007349_KS_06_16-95	साक्षादिति
sp001-007350_KS_06_16-95	हे देव साक्षात् प्रत्यक्षेण दृष्टः असि
sp001-007351_KS_06_16-95	अञ्जसा पुनः तत्त्वतस्तु त्वाम् वयम् न विद्मः
sp001-007352_KS_06_16-95	दृश्यमानस्य रूपस्य अतात्विकत्वादिति भावः
sp001-007353_KS_06_16-95	अतः प्रसीद अनुगृहाण
sp001-007354_KS_06_16-95	आत्मानम् निजस्वरूपम् कथय
sp001-007355_KS_06_16-95	न च अकथितम् तत् सुबोधमित्याह
sp001-007356_KS_06_16-95	धियाम् बुद्धीनाम् पथि न वर्तसे अतः त्वया एव त्वद्रूपम् कथनीयमित्यर्थः
sp001-007357_KS_06_16-95	तात्त्विकंरूपम् तावदास्ताम् न दृश्यमानमपि रूपम् तत्त्वतः रूपयितुम् शक्यमित्याह
sp001-007358_KS_06_16-95	किमिति
sp001-007359_KS_06_16-95	हे देव एषः दृश्यमानः ते भागः मूर्तिः किम्
sp001-007360_KS_06_16-95	येन भागेन व्यक्तम् प्रपञ्चम् सृजसि सः
sp001-007361_KS_06_16-95	यत्तदोः नित्यसम्बन्धात् सर्वत्र तच्छब्दः अध्याहार्यः
sp001-007362_KS_06_16-95	उत येन भागेन तद्व्यक्तम् बिभर्षि पालयसि सः वा
sp001-007363_KS_06_16-95	अथ यः भागः तस्य विश्वस्य संहर्ता सः वा
sp001-007364_KS_06_16-95	किमादयः सन्देहे
sp001-007365_KS_06_16-95	कतमः
sp001-007366_KS_06_16-95	ब्रह्मविष्णुमहेश्वरेषु अयम् कतमः भागः तदुच्यतामित्यर्थः
sp001-007367_KS_06_16-95	अथवेति
sp001-007368_KS_06_16-95	अथवा हे देव सुमहती
sp001-007369_KS_06_16-95	गुह्यतमत्वात् अतिदुर्लभा इत्यर्थः
sp001-007370_KS_06_16-95	एषा प्रार्थना निजरूपनिरूपणप्रार्थना तिष्ठतु
sp001-007371_KS_06_16-95	किन्तु चिन्तितेन चिन्तिताः वा उपस्थिताः चिन्तितोपस्थिताः
sp001-007372_KS_06_16-95	तान् नः अस्मांस्तावत् शाधि आज्ञापय
sp001-007373_KS_06_16-95	किम् करवाम प्रार्थनायाम् लोट्
sp001-007374_KS_06_16-95	अलम् अप्रस्तुतेन प्रस्तुते तावत् नियुङ्क्ष्व इत्यर्थः
sp001-007375_KS_06_16-95	अथेति
sp001-007376_KS_06_16-95	अथ परमेश्वरः मौलिगतस्य इन्दोः तन्वीम् अल्पाम्
sp001-007377_KS_06_16-95	कलामात्रत्वादिति भावः
sp001-007378_KS_06_16-95	प्रभाम् कान्तिम् विशदैः शुभ्रैः दशनांशुभिः उपचिन्वन् वर्धयन् प्रत्याह
sp001-007379_KS_06_16-95	प्रत्युवाच इत्यर्थः
sp001-007380_KS_06_16-95	विदितमिति
sp001-007381_KS_06_16-95	हे मुनयः काश्चिदपि मे प्रवृत्तयः व्यापाराः स्वार्थाः न भवन्ति यथा तथा वः युष्माकम् विदितम्
sp001-007382_KS_06_16-95	वाक्यार्थः कर्म
sp001-007383_KS_06_16-95	बुद्ध्यर्थत्वात् वर्तमाने क्तः तद्योगात् षष्ठी
sp001-007384_KS_06_16-95	प्रवृत्तिपारार्थ्ये प्रमाणमाह
sp001-007385_KS_06_16-95	अष्टाभिः मूर्तिभिः इत्थम्भूतः इमम् प्रकारम् परार्थप्रवृत्तिरूपम् प्राप्तः
sp001-007386_KS_06_16-95	भू प्राप्तो इति धातोः कर्तरि क्तः
sp001-007387_KS_06_16-95	सूचितः ज्ञापितः अस्मि
sp001-007388_KS_06_16-95	मत्स्वमूर्तिचेष्टया स्वपारार्थ्यम् अनुमेयमित्यर्थः
sp001-007389_KS_06_16-95	सोऽहमिति
sp001-007390_KS_06_16-95	सः परार्थवृत्तिः अहम् तृष्णातुरैः चातकैः वृष्टिम् विद्युत्वान् मेघः इव
sp001-007391_KS_06_16-95	अरिविप्रकृतैः शत्रुपीडितैः देवैः प्रसूतिम् पुत्रोत्पादनम् प्रति याचितः
sp001-007392_KS_06_16-95	याचतेः दुहादित्वात् अप्रधाने कर्मणि क्तः
sp001-007393_KS_06_16-95	अत इति
sp001-007394_KS_06_16-95	अतः सुरप्रार्थितत्वाद्धेतोः आत्मजन्मने पुत्राय
sp001-007395_KS_06_16-95	पुत्रम् उत्पादयितुमित्यर्थः
sp001-007396_KS_06_16-95	क्रियार्थोपपदस्य इत्यादिना चतुर्थी
sp001-007397_KS_06_16-95	पार्वतीम् यजमानः यष्टा
sp001-007398_KS_06_16-95	पूङ्यजोः शानन् इति शानन्प्रत्ययः
sp001-007399_KS_06_16-95	हविर्भोक्तुः अग्नेः उत्पत्तये अरणिम् अग्निमन्थनादारुविशेषमिव
sp001-007400_KS_06_16-95	निर्मन्थ्यदारुणि त्वरणिर्द्वयोः इत्यमरः
sp001-007401_KS_06_16-95	आहर्तुम् सङ्ग्रहीतुमिच्छामि
sp001-007402_KS_06_16-95	तामिति
sp001-007403_KS_06_16-95	अस्मदर्थे अस्मत्प्रयोजने निमित्ते सति युष्माभिः ताम् पार्वतीम् हिमालयः हिमवान् याचितव्यः
sp001-007404_KS_06_16-95	याचेः दुहादित्वात् अप्रधाने कर्मणि तव्यप्रत्ययः
sp001-007405_KS_06_16-95	आवश्यकम् च एतदित्याह
sp001-007406_KS_06_16-95	सद्भिः सत्पुरुषैः अनुष्ठिताः सङ्घटिताः सम्बन्धाः यौनादयः
sp001-007407_KS_06_16-95	विक्रियायै वैकल्योत्पादनाय न कल्पन्ते न पर्याप्नुवन्ति
sp001-007408_KS_06_16-95	न समर्थाः इत्यर्थः
sp001-007409_KS_06_16-95	अलमर्थयोगात् चतुर्थी
sp001-007410_KS_06_16-95	न चाहम् लौल्ल्यात् स्त्रियमिच्छामि किन्तु देवोपकाराय
sp001-007411_KS_06_16-95	यद्येवम् निखिलदेवेषु विद्यमानेषु हिमगिरेः शिलाभूतस्य कन्यापरिणयेच्छा कथमित्युक्ते
sp001-007412_KS_06_16-95	स एव मे श्लाघ्यसम्बन्धः अत्र भवान् हिमवान् इत्याह
sp001-007413_KS_06_16-95	उन्नतेनेति
sp001-007414_KS_06_16-95	उन्नतेन प्रांशुना प्रसिद्धेन च स्थितिमता प्रतिष्ठावता
sp001-007415_KS_06_16-95	भुवः धुरम् भारम् उद्वहता
sp001-007416_KS_06_16-95	निर्वाहकेण इत्यर्थः
sp001-007417_KS_06_16-95	तेन हिमवता योजितः सङ्घटितः सम्बन्धः यौनसम्बन्धः यस्य तम्
sp001-007418_KS_06_16-95	मामपि अवञ्चितम् अव्यामोहितम् वित्त जानीत
sp001-007419_KS_06_16-95	विद ज्ञाने इति धातोर्लोट्
sp001-007420_KS_06_16-95	एवमिति
sp001-007421_KS_06_16-95	कन्यार्थम् कन्याप्रदानाय सः हिमवान् एवम् वाच्यः इति वः युष्मभ्यम् न उपदिश्यते
sp001-007422_KS_06_16-95	कुतः
sp001-007423_KS_06_16-95	हि यस्मात् साधवः विद्वांसः भवद्भिः प्रणीतम् स्मृतिरूपेण निबद्धम् आचारमाम् आमनन्ति उपदिशन्ति
sp001-007424_KS_06_16-95	न हि स्वयम् उपदेष्टारः परोपदेशम् अपेक्षन्ते इत्यर्थः
sp001-007425_KS_06_16-95	आर्येति
sp001-007426_KS_06_16-95	आर्या पूज्य अरुन्धती अपि तत्र विवाहकृत्ये व्यापारम् साहाय्यम् कर्तुम् अर्हति
sp001-007427_KS_06_16-95	तथाहि
sp001-007428_KS_06_16-95	प्रायेण प्राचुर्येण एवम् विधे कार्ये विवाहादिकार्ये
sp001-007429_KS_06_16-95	दुर्घटे इत्यर्थः
sp001-007430_KS_06_16-95	पुरन्ध्रीणाम् कुटुम्बिनीनाम्
sp001-007431_KS_06_16-95	स्यात्तु कुटुम्बिनी
sp001-007432_KS_06_16-95	पुरन्ध्री इत्यमरः
sp001-007433_KS_06_16-95	प्रगल्भता चातुर्यम्
sp001-007434_KS_06_16-95	स्त्रीप्रधानेषु कृत्येषु स्त्रीणामेव घटनापाटवमिति भावः
sp001-007435_KS_06_16-95	तदिति
sp001-007436_KS_06_16-95	तत् तस्मात् कारणात् ओषधिप्रस्थम् नाम हिमवत्पुरम् हिमवन्नगरम्
sp001-007437_KS_06_16-95	सिद्धये कार्यसिद्ध्यर्थम् प्रयात गच्छत
sp001-007438_KS_06_16-95	अस्मिन् पुरोवर्तिनि
sp001-007439_KS_06_16-95	महाकोशी नाम तत्रत्या काचिन्नदी तस्याः प्रपाते भृगौ एव
sp001-007440_KS_06_16-95	सा नदी यत्र पतति तस्मिन्नित्यर्थः
sp001-007441_KS_06_16-95	प्रपातस्त्वतटो भृगुः इत्यमरः
sp001-007442_KS_06_16-95	नः अस्माकम् पुनः सङ्गमः
sp001-007443_KS_06_16-95	अस्त्विति शेषः
sp001-007444_KS_06_16-95	भवत्समागमम् प्रतिपालयन् अहम् इहैव निवत्स्यामि इत्यर्थः
sp001-007445_KS_06_16-95	तस्मिन्निति
sp001-007446_KS_06_16-95	संयमिनाम् योगिनाम् आद्ये तस्मिन् ईश्वरे परिणयोन्मुखे विवाहोत्सुके जाते सति प्रजापतेः इमे प्राजापत्याः
sp001-007447_KS_06_16-95	ब्रह्मपुत्राः इत्यर्थः
sp001-007448_KS_06_16-95	तपस्विनः मुनयः परिग्रहैः पत्नीभिः व्रीडाम्
sp001-007449_KS_06_16-95	गार्हस्थ्यनिमित्तामित्यर्थः
sp001-007450_KS_06_16-95	पत्नीपरिजनादानमूलशापाः परिग्रहाः इत्यमरः
sp001-007451_KS_06_16-95	जहुः तत्यजुः
sp001-007452_KS_06_16-95	जहातेः लिटि रूपम्
sp001-007453_KS_06_16-95	न हि समानगुणदोषेषु व्रीडागमः अस्तीति भावः
sp001-007454_KS_06_16-95	तत इति
sp001-007455_KS_06_16-95	ततः अनन्तरम् मुनिमण्डलम् मुनिसमूहः परममित्युक्त्वा ओमित्युक्त्वा
sp001-007456_KS_06_16-95	अनुमन्य इत्यर्थः
sp001-007457_KS_06_16-95	अव्ययमेतत्
sp001-007458_KS_06_16-95	ओमेवम् परमम् मतम् इत्यमरः
sp001-007459_KS_06_16-95	प्रतस्थे
sp001-007460_KS_06_16-95	भगवान् ईश्वरः अपि प्रथमोद्दिष्टम् पूर्वसङ्केतितम् आस्पदम् स्थानम् महाकोशीप्रपातम् सम्प्राप्तः
sp001-007461_KS_06_16-95	त इति
sp001-007462_KS_06_16-95	मनसा समरंहसः मनस्तुल्यवेगाः ते परमर्षयश्च
sp001-007463_KS_06_16-95	पूर्वश्लोकोक्त ईश्वरसमुच्चयार्थः चकारः
sp001-007464_KS_06_16-95	असिवत् श्यामम् नीलम् आकाशम् खम् प्रति उत्पत्य ओषधिप्रस्थम् हिमवत्पुरम् आसेदुः
sp001-007465_KS_06_16-95	सद्यः प्रापुरित्यर्थः
sp001-007466_KS_06_16-95	अलकामिति
sp001-007467_KS_06_16-95	वसुसम्पदाम् धनसमृद्धीनाम् वसतिम् स्थानम् अलकाम् कुबेरनगरीम् अतिवाह्य
sp001-007468_KS_06_16-95	परिच्छिद्येति यावत्
sp001-007469_KS_06_16-95	उपनिवेशितमिव स्थितम्
sp001-007470_KS_06_16-95	तथा स्वर्गस्य अभिष्यन्दः अतिरेकः
sp001-007471_KS_06_16-95	अतिरिक्तजन इति यावत्
sp001-007472_KS_06_16-95	तस्य वमनम् निःसारणम् कृत्वा उपनिवेशितमिव स्थितम्
sp001-007473_KS_06_16-95	उभयत्रापि कौटिल्यः
sp001-007474_KS_06_16-95	भूतपूर्वमभूतपूर्वम् वा जनपदम् परदेशापवादेन स्वदेशाभिष्यन्दवमनेन वा निवेशयेत् इति
sp001-007475_KS_06_16-95	अलका अमरावत्यतिशयितसमृद्धिकम् इत्यर्थः
sp001-007476_KS_06_16-95	गङ्गेति
sp001-007477_KS_06_16-95	गङ्गायाः स्रोतोभिः प्रवाहैः परिक्षिप्तम् परिवेष्टितम्
sp001-007478_KS_06_16-95	तैरेव सपरिखमित्यर्थः
sp001-007479_KS_06_16-95	वप्रः चयः
sp001-007480_KS_06_16-95	प्राकारचैत्यमिति यावत्
sp001-007481_KS_06_16-95	स्याच्चयो वप्रमस्त्रियाम् इत्यमरः
sp001-007482_KS_06_16-95	तस्य अन्तः मध्ये ज्वलिताः प्रकाशमानाः ओषधयः यस्य तत् तथोक्तम्
sp001-007483_KS_06_16-95	ज्वलितौषधित्वात् रात्रिषु सञ्चारिणाम् दीपनिरपेक्षमित्यर्थः
sp001-007484_KS_06_16-95	बृहत् विपुलः मणिशिलानाम् माणिक्यानाम् सालः प्राकारः यस्य तत् तथोक्तम्
sp001-007485_KS_06_16-95	प्राकारो वरणः सालः इत्यमरः
sp001-007486_KS_06_16-95	अत एव गुप्तावपि संवरणेऽपि मनोहरम्
sp001-007487_KS_06_16-95	अकृत्रिमदुर्गसंवरणमिति भावः
sp001-007488_KS_06_16-95	जितेति
sp001-007489_KS_06_16-95	यत्र पुरे नागाः गजाः जितम् सिंहेभ्यः भयम् यैस्ते तथोक्ताः
sp001-007490_KS_06_16-95	सिंहाधिकबलाः इत्यर्थः
sp001-007491_KS_06_16-95	नाथस्तु पदम् तुषारस्रुतिधौतरक्तम् इत्येतत् विरोधभयात् वीतवीतभयाः इति पपाठ
sp001-007492_KS_06_16-95	तथा न भेतव्यम् तत्र वनगजानाम् सिंहहतत्वाभिधानात्
sp001-007493_KS_06_16-95	अत्र तु ओषधिप्रस्थगजानाम् हिमवन्महिम्ना सिंहातिरेकसम्भवेन अविरोधादिति
sp001-007494_KS_06_16-95	वीतवीतभयाः इति पाठे वीतम् विगतम् वीतात् पादाङ्कुशकर्मभ्याम् भयम् येषाम् ते तथोक्ताः
sp001-007495_KS_06_16-95	स्वभावविनीताः इत्यर्थः
sp001-007496_KS_06_16-95	पादकर्मयुतम् प्रोक्तम् यातमङ्कुशावारणम्
sp001-007497_KS_06_16-95	उभयम् वीतमाख्यातम् इति यादवः
sp001-007498_KS_06_16-95	अश्वाः बिलयोनयः बिलसम्भवाः
sp001-007499_KS_06_16-95	अन्यत्र तु न तथेति वैचित्र्यम्
sp001-007500_KS_06_16-95	उक्तम् च अमृतात् बाष्पतो वह्नेः वेदेभ्योण्डाच्च गर्भतः
sp001-007501_KS_06_16-95	साम्नो हयानामुत्पत्तिः सप्तधा परिकीर्तिता इति
sp001-007502_KS_06_16-95	यक्षाः प्रसिद्धाः
sp001-007503_KS_06_16-95	किम्पुरुषाः किन्नराश्च पौराः पुरजनाः
sp001-007504_KS_06_16-95	वनदेवताः एव योषितः
sp001-007505_KS_06_16-95	न तु मानुष्यः इत्यर्थः
sp001-007506_KS_06_16-95	शिखरेति
sp001-007507_KS_06_16-95	यत्र पुरे शिखरेषु आसक्ताः मेघाः एषाम् तेषाम् वेश्मनाम् सम्बन्धिनः
sp001-007508_KS_06_16-95	अनुगर्जितानि प्रतिगर्जितानि तैः सन्दिग्धाः मुरजस्वनाः
sp001-007509_KS_06_16-95	करणैः तालव्यवस्थापकैः ताडनविशेषैः
sp001-007510_KS_06_16-95	तदुक्तम् राजकन्दर्पेण
sp001-007511_KS_06_16-95	नृत्यवादित्रगीतानाम् प्रयोगवशभेदिनाम्
sp001-007512_KS_06_16-95	संस्थानम् ताडनम् रोधः करणानि प्रचक्षते इति
sp001-007513_KS_06_16-95	व्यज्यन्ते स्फुटीक्रियन्ते
sp001-007514_KS_06_16-95	यत्रेति
sp001-007515_KS_06_16-95	यत्र नगरे विलोलानि चञ्चलानि विटपेषु अंशुकानि येषाम् तैः
sp001-007516_KS_06_16-95	कल्पद्रुमैः एव
sp001-007517_KS_06_16-95	अपौरादरेण पौरादरम् विनैव निर्मिता
sp001-007518_KS_06_16-95	अयत्नसिद्धा इत्यर्थः
sp001-007519_KS_06_16-95	गृहेषु यानि यन्त्राणि आधारदारूणि तेषु पताकाः तासाम् श्रीः सम्भवतीति शेषः
sp001-007520_KS_06_16-95	तत्र लम्बाम्बराः कल्पतरवः एव वैजयन्तीति सम्भाव्यन्ते इत्यर्थः
sp001-007521_KS_06_16-95	यत्रेति
sp001-007522_KS_06_16-95	यत्र पुरे नक्तम् रात्रौ स्फटिकहर्म्येषु आपानभूमिषु पानगोष्ठीप्रदेशेषु ज्योतिषाम् नक्षत्राणाम्
sp001-007523_KS_06_16-95	प्रतिबिम्बानि उपहारताम् पुष्पोपहारत्वम् मौक्तिकोपहारत्वम् वा प्राप्नुवन्ति
sp001-007524_KS_06_16-95	यत्रेति
sp001-007525_KS_06_16-95	यत्र पुरे दुर्दिनेषु मेघाच्छन्नदिवसेषु नक्तम् ओषधीनाम् तृणज्योतिषाम् प्रकाशेन
sp001-007526_KS_06_16-95	सञ्चरन्ते एभिरिति सञ्चराः पन्थानः
sp001-007527_KS_06_16-95	गोचरसञ्चर इत्यादिना घप्रत्ययान्तः निपातः
sp001-007528_KS_06_16-95	दर्शितसञ्चराः प्रकाशितमार्गाः अभिसारिकाः कान्तार्थिन्यः
sp001-007529_KS_06_16-95	कान्तार्थिनी तु या याति सङ्केतम् साभिसारिका इत्यमरः
sp001-007530_KS_06_16-95	तमिस्राणाम् तमसाम्
sp001-007531_KS_06_16-95	कृद्योगात्कर्मणि षष्ठी
sp001-007532_KS_06_16-95	अनभिज्ञाः
sp001-007533_KS_06_16-95	तमांसि नाभिजानन्तीत्यर्थः
sp001-007534_KS_06_16-95	यौवनान्तमिति
sp001-007535_KS_06_16-95	यस्मिन्पुरे वयः यौवनान्तम् यौवनावधिकम्
sp001-007536_KS_06_16-95	सर्वेपि अजराः इत्यर्थः
sp001-007537_KS_06_16-95	तथा कुसुमायुधात् कामात्
sp001-007538_KS_06_16-95	अन्यः इति शेषः
sp001-007539_KS_06_16-95	अन्तकः मृत्युः न
sp001-007540_KS_06_16-95	अस्तीति शेषः
sp001-007541_KS_06_16-95	विरहिणाम् तादृक् दुःखोत्पादकत्वात् अन्तकत्त्वोपचारः
sp001-007542_KS_06_16-95	कामम् विना मृत्युर्नास्तीत्यर्थः
sp001-007543_KS_06_16-95	अत एव तत्कार्यभूतमरणाभाव इत्याशयोन आह
sp001-007544_KS_06_16-95	रतीति
sp001-007545_KS_06_16-95	रतिखेदसमुत्पन्ना निद्रा सुप्तिः एव सञ्ज्ञाविपर्ययः चेतनापगमः
sp001-007546_KS_06_16-95	न तु दीर्घनिद्रारूपः इत्यर्थः
sp001-007547_KS_06_16-95	अत्रत्याः सर्वे अजरामराः इति श्लोकतात्पर्यार्थः
sp001-007548_KS_06_16-95	अन्तयति अन्तम् करोतीत्यन्तकः
sp001-007549_KS_06_16-95	अन्तयतेः तत्करोतीति ण्यन्तात् ण्वुल्प्रत्ययः
sp001-007550_KS_06_16-95	भ्रूभेदिभिरिति
sp001-007551_KS_06_16-95	यत्र पुरे प्रियाः युवानः भ्रूभेदिभिः भ्रूभङ्गवद्भिः सकम्पाः ओष्ठाः येषु तैः
sp001-007552_KS_06_16-95	ललितानि अङ्गुलितर्जनानि येषु तैः
sp001-007553_KS_06_16-95	स्त्रीणाम् कोपैः मानाख्यैः आप्रसादार्थिनः आप्रसादम् प्रसादपर्यन्तम् अर्थिनः याचकाः कृताः
sp001-007554_KS_06_16-95	न तु शत्रुकोपैरिति भावः
sp001-007555_KS_06_16-95	सन्तानकेति
sp001-007556_KS_06_16-95	किञ्चेति चार्थः
sp001-007557_KS_06_16-95	सन्तानकतरोः छायासु सुप्ताः विद्याधराः देवताविशेषाः त एव अध्वगाः यस्मिंस्तत् तथोक्तम्
sp001-007558_KS_06_16-95	गन्धवत् गन्धाढ्यम् गन्धमादनो नाम गिरिः यस्य पुरस्य बहिः भवम् बाह्यम् उपवनम् आरामः
sp001-007559_KS_06_16-95	सन्तानकतरुच्छायेत्यत्र पूर्वपदार्थबाहुल्यसम्भवेऽपि शलभच्छायम् इक्षुच्छायम् इतिवत्
sp001-007560_KS_06_16-95	समर्थच्छायानिष्पत्तेः तदपेक्षाभावात् छाया बाहुल्ये इति नपुंसकत्वम् नास्तीति अनुसन्धेयम्
sp001-007561_KS_06_16-95	अत्र गन्धवत् गन्धमादनम् इत्यागन्तुकः पाठः
sp001-007562_KS_06_16-95	प्राचीन पाठस्तु सुगन्धिर्गन्धमादनः इति पुंल्लिङ्गान्तः
sp001-007563_KS_06_16-95	अत एव क्षीरस्वामिना गन्धमादनमन्ये च इत्यत्र गन्धेन मादयतीति गन्धमादन इति व्याख्याय
sp001-007564_KS_06_16-95	प्रयोगे च पुल्लिङ्गता दृश्यते इति आशयेन उक्तम् सुगन्धिर्गन्धमादनः इति कालिदास इति
sp001-007565_KS_06_16-95	अथेति
sp001-007566_KS_06_16-95	अथ ते दिवि भवाः दिव्याः मुनयः हिमवतः इदम् हैमवतम्
sp001-007567_KS_06_16-95	पुरम् प्रेक्ष्य स्वर्गाभिसन्धिना स्वर्गोद्देशेन यत्सुकृतम् ज्योतिष्टोमाद्यनुष्ठानम् तत् स्वर्गाभिसन्धिसुकृतम् वञ्चनाम् प्रतारणामिव मेनिरे
sp001-007568_KS_06_16-95	हिमवन्नगरम् अवेक्ष्य स्वर्गस्य पुण्यफलत्वम् वदता वेदेन वयम् विप्रलब्धाः इत्यर्थः
sp001-007569_KS_06_16-95	स्वर्गात् अतिरमणीयमिति भावः
sp001-007570_KS_06_16-95	त इति
sp001-007571_KS_06_16-95	लिखितानलनिश्चलैः
sp001-007572_KS_06_16-95	चित्रगतज्वलननिष्पन्दैरिति वेगप्रकर्षोक्तिः
sp001-007573_KS_06_16-95	जटाभारैः उपलक्षिताः ते मुनयः
sp001-007574_KS_06_16-95	द्वारि तिष्ठन्तीति द्वाःस्थाः द्वारपालकाः
sp001-007575_KS_06_16-95	प्रतिहारे द्वारपाल द्वाःस्थ द्वाःस्थितदर्शकाः इत्यमरः
sp001-007576_KS_06_16-95	उन्मुखैः ऊर्ध्वमुखैः द्वाःस्थैः वीक्षिताः सन्तः
sp001-007577_KS_06_16-95	न तु विनिवारिताः इत्यर्थः
sp001-007578_KS_06_16-95	गिरेः हिमवतः सद्मनि वेगात् अवतेरुः अवतीर्णवन्तः
sp001-007579_KS_06_16-95	गगनादिति
sp001-007580_KS_06_16-95	गगनात् अवतीर्णा अवरुढा
sp001-007581_KS_06_16-95	यथावृद्धम् वृद्धानुक्रमेण स्थिताः पुरःसराः अग्रेसराः यस्याम् सा तथोक्ता
sp001-007582_KS_06_16-95	अनुपसर्जनाधिकारात् न ङीप्
sp001-007583_KS_06_16-95	सा मुनिपरम्परा मुनिपङ्क्तिः तोयान्तः तोयाभ्यन्तरे भास्कराली प्रतिबिम्बितार्कपङ्क्तिरिव रेजे
sp001-007584_KS_06_16-95	एतेन मुनीनाम् तेजस्वित्वेऽपि सुखसन्दर्शनम् सूचयति
sp001-007585_KS_06_16-95	भास्कराणाम् भूयिष्ठत्वसम्भावनार्थम् तोयान्तः इत्युक्तम्
sp001-007586_KS_06_16-95	अत एव बहुत्वसिद्धिश्च
sp001-007587_KS_06_16-95	तानिति
sp001-007588_KS_06_16-95	गिरिः हिमवान् अर्घ्यम् अर्घार्थम् जलम् आदाय सारगुरुभिः अन्तःसारदुर्भरैः
sp001-007589_KS_06_16-95	पादन्यासैः वसुन्धराम् नमयन् अधः प्रापयन्
sp001-007590_KS_06_16-95	अर्घमर्हन्तीति अर्घ्यान् पूज्यान्
sp001-007591_KS_06_16-95	दण्डादित्वात् यप्रत्ययः
sp001-007592_KS_06_16-95	तान् मुनीन् दूरात् प्रत्युद्ययौ
sp001-007593_KS_06_16-95	धात्विति
sp001-007594_KS_06_16-95	धातुवत् ताम्रः अधरः यस्य सः तथोक्तः
sp001-007595_KS_06_16-95	अन्यत्र धातुरेव ताम्रः अधरः यस्य
sp001-007596_KS_06_16-95	प्रांशुः उन्नतः
sp001-007597_KS_06_16-95	उभयत्रापि समानम्
sp001-007598_KS_06_16-95	देवदारुवत् बृहन्तौ भुजौ यस्य सः तथोक्तः
sp001-007599_KS_06_16-95	देवदारव एव बृहन्तौ भुजौ यस्येति अन्यत्र
sp001-007600_KS_06_16-95	प्रकृत्या स्वभावेनैव शिलावत् उरः यस्य सः शिलोरस्कः
sp001-007601_KS_06_16-95	शिलैवेत्यन्यत्र उरःप्रभृतिभ्यः कप् इति कप्
sp001-007602_KS_06_16-95	अतः हिमवानिति सुव्यक्तः
sp001-007603_KS_06_16-95	वर्तमाने क्तः
sp001-007604_KS_06_16-95	सत्यम् स एवायम् हिमवानिति तद्धर्मप्रत्यभिज्ञानात् अवधारितः इत्यर्थः
sp001-007605_KS_06_16-95	विधीति
sp001-007606_KS_06_16-95	सः हिमवान् विधिना शास्त्रेण प्रयुक्तसत्कारैः कृतार्चनैः
sp001-007607_KS_06_16-95	शुद्धकर्मभिः अदुष्टचरितैः
sp001-007608_KS_06_16-95	शुद्धान्तप्रवेशार्हैः इत्यर्थः
sp001-007609_KS_06_16-95	तैः मुनिभिः स्वयम् मार्गस्य दर्शयतीति दर्शको दर्शयिता सन्
sp001-007610_KS_06_16-95	पश्यतेः ण्यन्तात् ण्वुल्प्रत्ययः
sp001-007611_KS_06_16-95	शुद्धान्तम् अन्तःपुरम् आक्रमयामास प्रवेशयामास इत्यर्थः
sp001-007612_KS_06_16-95	अत्र क्रमेः अगत्यर्थत्वात् गतिबुद्धि इत्यादिना तैरित्यस्य न कर्मत्वम्
sp001-007613_KS_06_16-95	तत्रेति
sp001-007614_KS_06_16-95	वेत्रम् लताविशेषः
sp001-007615_KS_06_16-95	तत्र शुद्धान्ते वेत्रासनासीनान् वेत्रमयविष्टरोपविष्टान् ईश्वरान् प्रभून् मुनीन् भूधरेश्वरः हिमवान्
sp001-007616_KS_06_16-95	कृतासनपरिग्रहः
sp001-007617_KS_06_16-95	उपविष्टः सन् इत्यर्थः
sp001-007618_KS_06_16-95	प्राञ्जलिः कृताञ्जलिः सन्
sp001-007619_KS_06_16-95	इति एवम् वाचम् उवाच
sp001-007620_KS_06_16-95	अपेति
sp001-007621_KS_06_16-95	अतर्कितोपपन्नम् अविचारितमेवोपगतम्
sp001-007622_KS_06_16-95	अत्यन्ताऽसम्भावितमित्यर्थः
sp001-007623_KS_06_16-95	वः युष्माकम् दर्शनम् अपमेघोदयम् वर्षम्
sp001-007624_KS_06_16-95	अनभ्रा वृष्टिः
sp001-007625_KS_06_16-95	तथा अदृष्टम् कुसुमम् यस्य तत् तथोक्तम् फलम् च तत् मे प्रतिभाति
sp001-007626_KS_06_16-95	अतिदुर्लभलाभः संवृत्तः इत्यर्थः
sp001-007627_KS_06_16-95	अत्र मेघोदयकुसुमरूपकारणयोः अभावेऽपि वर्षफलरूपकार्ययोः उदयाभिधानात् विभावना
sp001-007628_KS_06_16-95	मुनिदर्शनस्य विशिष्टवृत्तित्वेन च रूपणात् रूपकालङ्कारश्चेति उभयोः संसृष्टिः
sp001-007629_KS_06_16-95	मूढमिति
sp001-007630_KS_06_16-95	भवदनुग्रहात् आत्मानम् माम् मूढम् बुद्धिम् विनाकृतम् बुद्धमिव मूढः भूत्वा यः बुद्धवान् तमिव
sp001-007631_KS_06_16-95	कर्तरि क्तः
sp001-007632_KS_06_16-95	आयसम् अयोविकारम् हैमीभूतम्
sp001-007633_KS_06_16-95	आयसत्वम् विहाय सौवर्णत्वम् प्राप्तमिव इत्यर्थः
sp001-007634_KS_06_16-95	भूमेः भूलोकात् दिवम् स्वर्गम् आरुढमिव मन्ये
sp001-007635_KS_06_16-95	ज्ञानरूपस्थानि अद्य मे परम् उत्कृष्यन्त इति भावः
sp001-007636_KS_06_16-95	अद्येति
sp001-007637_KS_06_16-95	अद्यप्रभृति इत आरभ्य भूतानाम् प्राणिनाम् शुद्धये अधिगम्योऽस्मि
sp001-007638_KS_06_16-95	शुद्ध्यर्थिनाम् तीर्थभूतोऽस्मीत्यर्थः
sp001-007639_KS_06_16-95	भवदागमनादिति शेषः
sp001-007640_KS_06_16-95	हि यस्मात्
sp001-007641_KS_06_16-95	यत् अर्हद्भिः सद्भिः अध्यासितम् अधिष्ठितम्
sp001-007642_KS_06_16-95	जुष्टमिति यावत्
sp001-007643_KS_06_16-95	तत्तीर्थम् प्रचक्षते
sp001-007644_KS_06_16-95	निपानागमयोस्तीर्थमृषिजुष्टजले गुरौ इत्यमरः
sp001-007645_KS_06_16-95	अवैमीति
sp001-007646_KS_06_16-95	हे द्विजोत्तमाः आत्मानम् माम् द्वयेनैव पूतम् शुद्धम् अवैमि अव गच्छामि
sp001-007647_KS_06_16-95	केन द्वयेन
sp001-007648_KS_06_16-95	मूर्ध्नि गङ्गाप्रपातेन मन्दाकिनीपातेन
sp001-007649_KS_06_16-95	वः युष्माकम् धौतयोः क्षालितयोः पादयोः अम्भसा च
sp001-007650_KS_06_16-95	गङ्गाजलवत् पादाम्भसः पावनत्वमिति औपम्यम् गम्यते
sp001-007651_KS_06_16-95	तच्च प्रस्तुताप्रास्तुतयोः इति दीपकालङ्कारः
sp001-007652_KS_06_16-95	प्रेयः प्रियतराख्यानम् इति लक्षणात् प्रेयोऽलङ्कार इति केचित्
sp001-007653_KS_06_16-95	जङ्गममिति
sp001-007654_KS_06_16-95	हे मुनयः द्विरूपम् जङ्गमस्थावरात्मकत्वात् द्विप्रकारकमपि मे वपुः
sp001-007655_KS_06_16-95	विभक्तानुग्रहम् विभज्य कृतप्रसादम् मन्ये
sp001-007656_KS_06_16-95	कुतः
sp001-007657_KS_06_16-95	जङ्गमम् वपुः वः युष्माकम् प्रैष्यभावे कैङ्कर्ये स्थितमिति शेषः
sp001-007658_KS_06_16-95	प्रादूहोढोढ्यैषेष्येषु वृद्धिर्वक्तव्या इति वृद्धिः
sp001-007659_KS_06_16-95	नियोज्यकिङ्करप्रैष्यभुजिष्यपरिचारकाः इत्यमरः
sp001-007660_KS_06_16-95	स्थावरम् वपुः चरणाङ्कितम्
sp001-007661_KS_06_16-95	अयमेव हि महान् अनुग्रहः दासजनस्य यत्कर्मसु नियोजनम् मूर्धनि पादन्यासश्चेति तात्पर्यार्थः
sp001-007662_KS_06_16-95	भवदिति
sp001-007663_KS_06_16-95	व्याप्ताः दिगन्ताः यैः तानि व्याप्तदिगन्तानि
sp001-007664_KS_06_16-95	महान्त्यपीत्यर्थः
sp001-007665_KS_06_16-95	मे मम अङ्गानि भवत्सम्भावनोत्थाय युष्मदनुग्रहजन्याय मूर्च्छते व्याप्नुवते
sp001-007666_KS_06_16-95	परितोषाय न प्रभवन्ति न पर्याप्नुवन्ति
sp001-007667_KS_06_16-95	अलमर्थयोगात् चतुर्थी
sp001-007668_KS_06_16-95	यथा महत्स्वपि मद्गात्रेषु न माति तथा मे हर्षः वर्धते इत्यर्थः
sp001-007669_KS_06_16-95	नेति
sp001-007670_KS_06_16-95	भास्वताम् तेजस्विनाम् विवस्वताम् च वः युष्माकम् दर्शनेन केवलम्
sp001-007671_KS_06_16-95	दरीसंस्थम् गुहागतम् तमः ध्वान्तरूपमेव न अपास्तम्
sp001-007672_KS_06_16-95	किन्तु मे अन्तर्गतम् अन्तरात्मगतम् रजसः रजोगुणात् परम् आन्तरम् तमः अज्ञानरूपमपि अपास्तम्
sp001-007673_KS_06_16-95	रजस्तु पादन्यासैरेव अपास्तमिति भावः
sp001-007674_KS_06_16-95	प्रसिद्धैः भास्वद्भिः बाह्यम् तमः अपास्यते
sp001-007675_KS_06_16-95	एभिस्तु आन्तरमपीति व्यतिरेको व्यज्यते
sp001-007676_KS_06_16-95	कर्तव्यमिति
sp001-007677_KS_06_16-95	कर्तव्यम् कार्यम् वः युष्माकम् न पश्यामि
sp001-007678_KS_06_16-95	निःस्पृहत्वादिति भावः
sp001-007679_KS_06_16-95	अथ स्यात् चेत् विद्येत यदि किम् नोपपद्यते किम् नाम न सम्भवति
sp001-007680_KS_06_16-95	सर्वम् सुलभमेवेत्यर्थः
sp001-007681_KS_06_16-95	अथवा किमत्र प्रयोजनचिन्तया इत्याह
sp001-007682_KS_06_16-95	मत्पावनाय मच्छोधनायैव भवताम् इह विषये प्रस्थानम्
sp001-007683_KS_06_16-95	इमम् देशम् उद्दिश्य इदम् प्रयाणमित्यर्थः
sp001-007684_KS_06_16-95	मन्ये तर्कयामि
sp001-007685_KS_06_16-95	तथापीति
sp001-007686_KS_06_16-95	तथापि भवताम् निःस्पृहत्वेपि कस्मिंश्चित् कर्मणीति शेषः
sp001-007687_KS_06_16-95	आज्ञामिदम् कुरु
sp001-007688_KS_06_16-95	इत्यादेशम् तावत् इदानीम् मे मह्यम् दातुम् अर्हथ
sp001-007689_KS_06_16-95	मदनुग्रहबुद्ध्येति भावः
sp001-007690_KS_06_16-95	हि यस्मात् किङ्कराः भृत्याः
sp001-007691_KS_06_16-95	प्रभवन्तीति प्रभविष्णुषु प्रभुषु विषये
sp001-007692_KS_06_16-95	भुवश्च इति इष्णुच्प्रत्ययः
sp001-007693_KS_06_16-95	विशेषेण नियोगः विनियोगः
sp001-007694_KS_06_16-95	प्रेषणमेव प्रसादः अनुग्रहः येषाम् ते तथोक्ताः
sp001-007695_KS_06_16-95	अन्यथा स्वस्वामिभावः निष्फलः इति भावः
sp001-007696_KS_06_16-95	एत इति
sp001-007697_KS_06_16-95	किम् बहुना एते वयम् अमी दाराः इयम् कुलस्य जीवितम् प्राणभृताम् परमप्रेमास्पदम् इत्यर्थः
sp001-007698_KS_06_16-95	कन्या
sp001-007699_KS_06_16-95	अत्र येषाम् मध्ये येन जनेन वः कार्यम् प्रयोजनम् ब्रूत
sp001-007700_KS_06_16-95	तमिति शेषः
sp001-007701_KS_06_16-95	येन सोपि दीयते इति भावः
sp001-007702_KS_06_16-95	रत्नहिरण्यादिकम् तु न मे गण्यमित्याह
sp001-007703_KS_06_16-95	बाह्यवस्तुषु कनकरत्नादिषु अनास्था अनादरः
sp001-007704_KS_06_16-95	प्रसज्यप्रतिषेधेऽपि नञ्समासः इष्यते
sp001-007705_KS_06_16-95	अदेयम् न किञ्चिदस्तीति भावः
sp001-007706_KS_06_16-95	इतीति
sp001-007707_KS_06_16-95	इति ऊचिवान् उक्तवान्
sp001-007708_KS_06_16-95	वचेः क्वसुप्रत्ययः
sp001-007709_KS_06_16-95	हिमालयः हिमवान् गुहानाम् मुखेषु विवरेषु विसर्पतीति
sp001-007710_KS_06_16-95	तथोक्तेन प्रतिशब्देन तमेव पूर्वोक्तमेवार्थम् द्विः द्विवारम्
sp001-007711_KS_06_16-95	द्वित्रिचतुर्भ्यः सुच् इति सुच्प्रत्ययः
sp001-007712_KS_06_16-95	व्याजहार बभाषे
sp001-007713_KS_06_16-95	अथेति
sp001-007714_KS_06_16-95	अथ अनन्तरम् ऋषयः उदाहरणानि कथाप्रसङ्गाः त एव वस्तूनि अर्थाः
sp001-007715_KS_06_16-95	तेषु अग्रम् नयतीति अग्रणीः तम् अग्रगण्यम् प्रगल्भम्
sp001-007716_KS_06_16-95	सत्सूद्विष इत्यादिना क्विप्
sp001-007717_KS_06_16-95	अग्रग्रामाभ्याम् नयतेरिति वक्तव्यम् इति णत्वम्
sp001-007718_KS_06_16-95	अङ्गिरसम् नाम ऋषिम् नोदयामासुः प्रतिवक्तुम् प्रेरयामासुः
sp001-007719_KS_06_16-95	सः अङ्गिराः भूधरम् हिमवन्तम् प्रत्युवाच
sp001-007720_KS_06_16-95	उपपन्नमिति
sp001-007721_KS_06_16-95	इदम् एते वयममी दाराः इत्याद्युक्तम् सर्वम् अतः परम्
sp001-007722_KS_06_16-95	अतोऽधिकमपि त्वयि उपपन्नम् युज्यते
sp001-007723_KS_06_16-95	तथाहि
sp001-007724_KS_06_16-95	ते मनसः शिखराणाम् च समुन्नतिः सदृशी
sp001-007725_KS_06_16-95	शिखराणीव मनः महोन्नतमित्यर्थः
sp001-007726_KS_06_16-95	किम् नाम दुष्करम् उन्नतचित्तानामिति भावः
sp001-007727_KS_06_16-95	प्रस्तुताप्रस्तुतयोः मनः शिखरयोः औपम्यस्य गम्यत्वात् दीपकालङ्कारः
sp001-007728_KS_06_16-95	स्थान इति
sp001-007729_KS_06_16-95	त्वाम् स्थावरात्मानम् स्थावररूपिणम् विष्णुम् आहुः
sp001-007730_KS_06_16-95	स्थावराणाम् हिमालयः इति गीतावचनात्
sp001-007731_KS_06_16-95	स्थाने युक्तम्
sp001-007732_KS_06_16-95	युक्तार्थे अव्ययमेतत्
sp001-007733_KS_06_16-95	युक्ते द्वे साम्प्रतम् स्थाने इत्यमरः
sp001-007734_KS_06_16-95	तथाहि
sp001-007735_KS_06_16-95	ते तव कुक्षिः चराचराणाम् जङ्गमस्थावररूपिणाम् भूतानाम् पृथिव्यादीनाम् आधारताम् गतः
sp001-007736_KS_06_16-95	तवेव विष्णोः कुक्षिः एवम्भूतः इति भावः
sp001-007737_KS_06_16-95	गामिति
sp001-007738_KS_06_16-95	नागः शेषाहिः मृणालमृदुभिः बिसकोमलैः फणैः गाम् भुवम् कथम् अधास्यत् धारयेत्
sp001-007739_KS_06_16-95	त्वम् आरसातलमूलात् पातालपर्यन्तम्
sp001-007740_KS_06_16-95	विकल्पादसामासः
sp001-007741_KS_06_16-95	नावालम्बिष्यथाश्चेत् पादैः नावलम्बथा यदि
sp001-007742_KS_06_16-95	त्वदवलम्बनादेव भुजगराजोऽपि भुवम् बिभर्तीत्यर्थः
sp001-007743_KS_06_16-95	अत्र क्रियातिपत्त्यभावात् लृङ्प्रयोगः चिन्त्यः
sp001-007744_KS_06_16-95	अच्छिन्नेति
sp001-007745_KS_06_16-95	अच्छिन्नाः अविच्छिन्नाः अमलाश्च सन्तानाः प्रबन्धाः प्रवाहाश्च
sp001-007746_KS_06_16-95	यासाम् ताः तथोक्ताः समुद्रोर्मिभिः अनिवारिताः
sp001-007747_KS_06_16-95	पारगमनात् अन्तःप्रवेशाच्चेति भावः
sp001-007748_KS_06_16-95	ते तव कीर्तयः सरितश्च गङ्गादयः पुण्यत्वात् पवित्रत्वात् लोकान् पुनन्ति पावयन्ति
sp001-007749_KS_06_16-95	लोकपावनाः खलु पुण्यश्लोकाः इति भावः
sp001-007750_KS_06_16-95	केवलप्रकृतविषयः तुल्ययोगितालङ्कारः
sp001-007751_KS_06_16-95	यथैवेति
sp001-007752_KS_06_16-95	गङ्गा भागीरथी
sp001-007753_KS_06_16-95	प्रभवति अस्मादिति प्रभवः तेन कारणेन
sp001-007754_KS_06_16-95	परमे तिष्ठतीति परमेष्ठिनः विष्णोः
sp001-007755_KS_06_16-95	परमे कित्प्रत्ययः
sp001-007756_KS_06_16-95	तत्पुरुषे कृति बहुलम् इत्यलुक्
sp001-007757_KS_06_16-95	परमेबर्हिर्दिव्यग्निभ्यः स्थः इति षत्वम्
sp001-007758_KS_06_16-95	पादेन चरणेन यथैव श्लाघ्यते प्रशस्यते तथैव द्वितीयेन प्रभवेण उच्छिरसा त्वया श्लाघ्यते
sp001-007759_KS_06_16-95	हरिचरणवत् तीर्थस्यापि तीर्थभूतः त्वमिति भावः
sp001-007760_KS_06_16-95	तिर्यगिति
sp001-007761_KS_06_16-95	तिर्यक् ऊर्ध्वम् अधस्ताच्च व्यापकः
sp001-007762_KS_06_16-95	सर्वव्यापीत्यर्थः
sp001-007763_KS_06_16-95	महिमा महत्त्वम् हरेः विष्णोः त्रिषु विक्रमेषु उद्यतस्य सतः आसीत्
sp001-007764_KS_06_16-95	त्रिविक्रमोद्यतस्य अस्ति कदाचिदेव न तु सर्वदा इत्यर्थः
sp001-007765_KS_06_16-95	तव तु व्यापकः महिमा स्वाभाविकः
sp001-007766_KS_06_16-95	नित्यसिद्धः इत्यर्थः
sp001-007767_KS_06_16-95	यज्ञेति
sp001-007768_KS_06_16-95	यज्ञभागभुजाम् इन्द्रादीनाम् मध्ये पदमातस्थुषा निहितवता त्वया उच्चैः उन्नतम् हिरण्यस्य विकारः हिरण्मयम्
sp001-007769_KS_06_16-95	दाण्डिनायनहास्तिनायन इत्यादि निपातनात्साधुः
sp001-007770_KS_06_16-95	सुमेरोः श्रृङ्गम् शिखरम्
sp001-007771_KS_06_16-95	प्राधान्यम् च ध्वन्यते
sp001-007772_KS_06_16-95	श्रृङ्गम् प्राधान्यसान्वोश्च इत्यमरः
sp001-007773_KS_06_16-95	वितथीकृतम् व्यर्थीकृतम्
sp001-007774_KS_06_16-95	तस्य यज्ञभागाभावादिति भावः
sp001-007775_KS_06_16-95	अस्य तु तत्सद्भावे प्रमाणम्
sp001-007776_KS_06_16-95	हिमवतो हस्ती इति श्रुतिः
sp001-007777_KS_06_16-95	काठिन्यमिति
sp001-007778_KS_06_16-95	भवता सर्वम् काठिन्यम्
sp001-007779_KS_06_16-95	अनम्रत्वमित्यर्थः
sp001-007780_KS_06_16-95	स्थावरे स्थिरे काये
sp001-007781_KS_06_16-95	शिलामये इत्यर्थः
sp001-007782_KS_06_16-95	अर्पितम् न्यस्तम्
sp001-007783_KS_06_16-95	सताम् अर्हताम् आराधनम् पूजासाधनम् ते इदम् वपुस्तु जङ्गममित्यर्थः
sp001-007784_KS_06_16-95	भक्तिनम्रम्
sp001-007785_KS_06_16-95	काठिन्यलेशोऽपि अत्र नास्ति अन्यथा नम्रत्वासम्भवादित्यर्थः
sp001-007786_KS_06_16-95	तथा च असाधारण्यम् ध्वन्यते
sp001-007787_KS_06_16-95	तदिति
sp001-007788_KS_06_16-95	तत् तस्मात् नः अस्माकम् आगमनस्य कार्यम् प्रयोजनम् श्रृणु
sp001-007789_KS_06_16-95	तत्कार्यम् च तवैव न तु अस्माकम् इत्यवधारणार्थम् एवकारः
sp001-007790_KS_06_16-95	वयम् तु श्रेयसाम् उपदेशात् अत्र कार्ये अंशभागिनः
sp001-007791_KS_06_16-95	त्वमेवात्र फलभाक् वयम् उपदेष्टारः इति भावः
sp001-007792_KS_06_16-95	अणिमेति
sp001-007793_KS_06_16-95	यः शम्भुः अणिमादिगुणोपेतम् अणिमादिभिः अष्टाभिः गुणैः वाच्यभूतैः उपेतम्
sp001-007794_KS_06_16-95	अष्टैश्वर्यवाचकमित्यर्थः
sp001-007795_KS_06_16-95	अत एव अस्पृष्टम् पुरुषान्तरम् येन तम् तथोक्तम् पुरुषान्तरस्य अनभिधायकम्
sp001-007796_KS_06_16-95	तस्यैव एवङ्गुणत्वादित्यर्थः
sp001-007797_KS_06_16-95	उच्चैः परमम् ईश्वर इति शब्दम्
sp001-007798_KS_06_16-95	निरुपपदेश्वरशाब्दमित्यर्थः
sp001-007799_KS_06_16-95	सार्धचन्द्रम् अर्धचन्द्रयुक्तम्
sp001-007800_KS_06_16-95	अर्धचन्द्रम् चेत्यर्थः
sp001-007801_KS_06_16-95	बिभर्ति
sp001-007802_KS_06_16-95	कलितेति
sp001-007803_KS_06_16-95	येन शम्भुना कलितम् धृतिसङ्ग्रहादि स्वस्वगुणसम्पादितम् अन्योन्यसामर्थ्यम्
sp001-007804_KS_06_16-95	परस्परसहकाररूपम् यैः तथोक्तैः
sp001-007805_KS_06_16-95	स्वस्वरूपसामर्थ्यम् अन्योन्याधेयमेवेति भावः
sp001-007806_KS_06_16-95	पृथिव्यादिभिः आत्मभिः
sp001-007807_KS_06_16-95	अष्टाभिः मूर्तिभिरित्यर्थः
sp001-007808_KS_06_16-95	इदम् व्यक्तम् विश्वम् धुरम् वहन्तीति धुर्यैः अश्वैः
sp001-007809_KS_06_16-95	धुरो यड्ढकौ इति यत्प्रत्ययः
sp001-007810_KS_06_16-95	अध्वनि यानम् रथ इव ध्रियते
sp001-007811_KS_06_16-95	योगिन इति
sp001-007812_KS_06_16-95	योगिनः अध्यात्मवेदिनः क्षेत्राभ्यन्तरवर्तिनम् शरीरान्तश्चरम् सर्वभूतान्तर्यामिणम्
sp001-007813_KS_06_16-95	परमात्मस्वरूपिणमित्यर्थः
sp001-007814_KS_06_16-95	क्षेत्रम् पत्नीशरीरयोः इत्यमरः
sp001-007815_KS_06_16-95	यम् शम्भुम् विचिन्वन्ति मृगयन्ते
sp001-007816_KS_06_16-95	मनीषिणः विद्वांसः यस्य शम्भोः पदम् स्थानम् अविद्यमानम् आवृत्तेः पुनः संसारापत्तेः भयम् यत्र तत् तथाभूतम् आहुः
sp001-007817_KS_06_16-95	स इति
sp001-007818_KS_06_16-95	विश्वस्य जगतः कर्मणाम् साक्षी द्रष्ट्रा
sp001-007819_KS_06_16-95	साक्षाद्द्रष्टरि सञ्ज्ञायाम् इति इनिप्रत्ययः
sp001-007820_KS_06_16-95	वरान् इष्टान् ददातीति वरदः
sp001-007821_KS_06_16-95	आतोऽनुपसर्गे कः इति कप्रत्ययः
sp001-007822_KS_06_16-95	सः पूर्वोक्तः शम्भुः अस्मत्सङ्क्रामितैः पदैः अस्मासु निवेशितैः वाक्यैः ते दुहितरम् साक्षत् वृणुते
sp001-007823_KS_06_16-95	अस्मन् मुखेन स्वयमेव याचते इत्यर्थः
sp001-007824_KS_06_16-95	तमिति
sp001-007825_KS_06_16-95	तम् शम्भुम् भारत्या वाचा अर्थम् अभिधेयमिव सुतया दुहित्रा योक्तुम् सङ्घटयितुम् अर्हसि
sp001-007826_KS_06_16-95	अत्र वागर्थयोः उपमानत्वसामर्थ्यात् शिवयोः नित्ययोगः विवक्षितः इत्युक्तम्
sp001-007827_KS_06_16-95	वागर्थाविव सम्पृक्तौ इत्यत्रापि
sp001-007828_KS_06_16-95	तथाहि सद्भर्त्रे प्रतिपादिता दत्ता कन्या पितुः अशोच्या
sp001-007829_KS_06_16-95	यावन्तीति
sp001-007830_KS_06_16-95	स्थावराणि चराणि च यावन्ति एतानि भूतानि सन्तीति शेषः
sp001-007831_KS_06_16-95	सर्वाणि भूतानि इत्यर्थः
sp001-007832_KS_06_16-95	एनाम् ते दुहितरम् मातरम् कल्पयन्तु
sp001-007833_KS_06_16-95	हि यस्मात् ईशः जगतः पिता
sp001-007834_KS_06_16-95	पितृदारेषु मातृभावः न्याय्यः इति भावः
sp001-007835_KS_06_16-95	प्रणम्येति
sp001-007836_KS_06_16-95	विबुधाः देवाः शितिकण्ठाय शिवाय प्रणाम्य तदनन्तरम् नीलकण्ठप्रणामानन्तरम्
sp001-007837_KS_06_16-95	अस्याः चरणौ चूडामणिमरीचिभिः रञ्जयन्तु
sp001-007838_KS_06_16-95	ईश्वरपरिग्रहात् अखिलदेवतावन्द्या भवतु इत्यर्थः
sp001-007839_KS_06_16-95	उमेति
sp001-007840_KS_06_16-95	उमा वधूः
sp001-007841_KS_06_16-95	भवान् दाता
sp001-007842_KS_06_16-95	इमे वयम् याचितारः प्रार्थकाः
sp001-007843_KS_06_16-95	शम्भुः वरः वोढा
sp001-007844_KS_06_16-95	एष विधिः एषा सामग्री त्वत्कुलस्य उद्भूतये उच्छ्रयाय अलम् पर्याप्तम् हि
sp001-007845_KS_06_16-95	नमः स्वस्तिस्वाहास्वधा इत्यादिना चतुर्थी
sp001-007846_KS_06_16-95	अस्तोतुरिति
sp001-007847_KS_06_16-95	स्वयम् अन्यस्तोता न भवतीति अस्तोतुः
sp001-007848_KS_06_16-95	किन्तु स्तूयमानस्य सर्वस्तुत्यस्य वन्द्यस्य जगद्वन्द्यस्य स्वयम् अन्यम् न वन्दते इति
sp001-007849_KS_06_16-95	अनन्यवन्दिनः विश्वगुरोः देवस्य सुतासम्बन्धविधिना यौनसम्बन्धाचरणेन गुरुः भव
sp001-007850_KS_06_16-95	यः न अन्यम् स्तौति न वन्दते तस्यापि त्वम् स्तुत्यः वन्द्यश्चेति अहो तव भाग्यवत्ता इत्यर्थः
sp001-007851_KS_06_16-95	एवमिति
sp001-007852_KS_06_16-95	देवर्षौ अङ्गिरसि एवंवादिनि सति पार्वती पितुः पार्श्वे अधोमुखी सती
sp001-007853_KS_06_16-95	लज्जया इति शेषः
sp001-007854_KS_06_16-95	लीलाकमलपत्राणि गणयामास सञ्चख्यौ
sp001-007855_KS_06_16-95	लज्जावशात् कमलदलगणनाव्याजेन हर्षम् जुगोप इत्यर्थः
sp001-007856_KS_06_16-95	अनेन अवहित्याख्यः सञ्चारी भावः उक्तः
sp001-007857_KS_06_16-95	तदुक्तम् अवहित्था तु लज्जादेः हर्षादाकारगोपनम् इति
sp001-007858_KS_06_16-95	शैल इति
sp001-007859_KS_06_16-95	शैलः हिमवान् सम्पूर्णकामः अपि
sp001-007860_KS_06_16-95	दातुम् कृतनिश्चयोऽपीत्यर्थः
sp001-007861_KS_06_16-95	मेनामुखम् उदैक्षत
sp001-007862_KS_06_16-95	उचितोत्तरजिज्ञासया इति भावः
sp001-007863_KS_06_16-95	तथा हि
sp001-007864_KS_06_16-95	प्रायेण कुटुम्बिनः गृहस्थाः कन्यार्थेषु कन्याप्रयोजनेषु गृहिण्येव नेत्रम् कार्य ज्ञानकारणम् येषाम् ते तथोक्ताः
sp001-007865_KS_06_16-95	कलत्रप्रधानवृत्तयः इत्यर्थः
sp001-007866_KS_06_16-95	मेन इति
sp001-007867_KS_06_16-95	मेनापि पत्युः हिमालयस्य तत्सर्वम् अभीप्सितम् कार्यम् मेने अङ्गीचकार
sp001-007868_KS_06_16-95	तथाहि
sp001-007869_KS_06_16-95	पतिरेव व्रतम् यासाम् ताः भर्तुः इष्टे अभीप्सिते न विद्यते व्यभिचारः यासाम् ताः अव्यभिचारिण्यः भवन्ति
sp001-007870_KS_06_16-95	भर्त्तुचित्ताभिप्रायज्ञाः भवन्तीति भावः
sp001-007871_KS_06_16-95	इदमिति
sp001-007872_KS_06_16-95	सः हिमवान् वचसाम् अन्ते मुनिवाक्यावसाने अत्र मुनिवाक्ये इदम् उत्तरश्लोके वक्ष्यमाणम् दानमेव
sp001-007873_KS_06_16-95	न्याय्यम् न्यायादनपेतम् उत्तरमिति बुद्ध्या चित्तेन विमृश्य विचिन्त्य
sp001-007874_KS_06_16-95	मङ्गलम् यथा तथा अलङ्कृताम् मङ्गलालङ्कृताम् सुताम् आददे हस्ताभ्याम् जग्राह
sp001-007875_KS_06_16-95	एहीति
sp001-007876_KS_06_16-95	हे वत्से पुत्रि एहि आगच्छ
sp001-007877_KS_06_16-95	त्वम् विश्वात्मने शिवाय भिक्षा परिकल्पितासि निश्चितासि
sp001-007878_KS_06_16-95	रत्नादिस्तम्बपर्यन्तम् सर्वम् भिक्षा तपस्विनः इति वचनादिति भावः
sp001-007879_KS_06_16-95	अर्थिनः याचितारः मुनयः
sp001-007880_KS_06_16-95	मया गृहमेधिनः गृहस्थस्य फलम् प्राप्तम्
sp001-007881_KS_06_16-95	इह परत्र च तारकत्वात्पात्रे कन्यादानम् गार्हस्थ्यस्य फलमित्यर्थः
sp001-007882_KS_06_16-95	एतावदिति
sp001-007883_KS_06_16-95	महीधरः हिमवान् तनयाम् एतावत् पूर्वोक्तम् उक्त्वा ऋषीन् आह
sp001-007884_KS_06_16-95	किमिति
sp001-007885_KS_06_16-95	इयम् त्रिलोचनवधूः त्र्यम्बकपत्नी वः सर्वान् नमतीति
sp001-007886_KS_06_16-95	त्रिलोचनवधूरिति सिद्धवत् अभिधानेन अविप्रतिपन्नम् दानमिति सूचयति
sp001-007887_KS_06_16-95	ईप्सितार्थेति
sp001-007888_KS_06_16-95	ते मुनयः ईप्सितार्थक्रियया इष्टार्थकरणेन उदारम् महत्
sp001-007889_KS_06_16-95	उदारो दातृमहतोः इत्यमरः
sp001-007890_KS_06_16-95	गिरेः हिमवतः वचः वचनम् अभिनन्द्य साध्विति संस्तुत्य अम्बिकाम् अम्बाम्
sp001-007891_KS_06_16-95	पच्यते इति पाकः फलम्
sp001-007892_KS_06_16-95	पुरःपाकाभिः पुरस्कृतफलाभिः आशीर्भिः आशीर्वादैः एधयामासुः संवर्धयामासुः
sp001-007893_KS_06_16-95	तामिति
sp001-007894_KS_06_16-95	प्रणामादरेण नमस्कारासक्त्या स्रस्ते जाम्बूनदे सुवर्णविकारौ वतंसके कनककुण्डले यस्यास्ताम्
sp001-007895_KS_06_16-95	लज्जमानाम् ताम् अम्बिकाम् अरुन्धती अङ्कम् आरोपयामास
sp001-007896_KS_06_16-95	रुहः पोऽन्यतरस्याम् इति पकारः
sp001-007897_KS_06_16-95	तदिति
sp001-007898_KS_06_16-95	दुहितृस्नेहेन पुत्रिकाप्रेम्णा विक्लवाम् वियोक्ष्यते इति भीताम्
sp001-007899_KS_06_16-95	अत एव अश्रूणि मुखे यस्यास्ताम् अश्रुमुखीम् तस्याः अम्बिकायाः मातरम् तन्मातरम् मेनाम् च
sp001-007900_KS_06_16-95	अन्या पूर्वम् यस्यास्ति सः अन्यपूर्वः
sp001-007901_KS_06_16-95	सर्वनाम्नो वृत्तिविषये पुंवद्भावः इति पूर्वपदस्य पुंवद्भावः
sp001-007902_KS_06_16-95	स न भवतीति अनन्यपूर्वः तस्य अनन्यपूर्वस्य
sp001-007903_KS_06_16-95	सापत्न्यदुःखम् अकुर्वत इत्यर्थः
sp001-007904_KS_06_16-95	वरस्य वोढुः गुणैः मृत्युञ्जयत्वादिभिः विशोकाम् निर्दुःखाम् अकरोत्
sp001-007905_KS_06_16-95	वैवाहिकीमिति
sp001-007906_KS_06_16-95	चीरपरिग्रहाः वल्कलमात्रवसनाः ते तपस्विनः तत्क्षणम् तस्मिन्नेव क्षणे हरबन्धुना
sp001-007907_KS_06_16-95	हिमवता वैवाहिकीम् विवाहयोग्याम् तिथिम् पृष्टाः का इति अनुयुक्ताः सन्तः
sp001-007908_KS_06_16-95	त्रयाणाम् अह्नाम् समाहरः त्र्यहः
sp001-007909_KS_06_16-95	तद्धितार्थोत्तरपदसमाहारे च इति समासः
sp001-007910_KS_06_16-95	राजाहः सखिभ्यष्टच् इति टच्प्रत्ययः
sp001-007911_KS_06_16-95	द्विगुत्वात् एकवचनम्
sp001-007912_KS_06_16-95	रात्राह्नाहाः पुंसि इति पुंलिङ्गता
sp001-007913_KS_06_16-95	तस्मात् त्र्यहात् ऊर्ध्वम् उपरि आख्याय चतुर्थे अहनि विवाहः इत्युक्त्वा चेरुः चलिताः
sp001-007914_KS_06_16-95	त इति
sp001-007915_KS_06_16-95	ते मुनयः हिमालयम् आमन्त्र्य साधु यामः इत्यापृच्छ्य पुनः शूलिनम् हरम् सङ्केतस्थानस्थम् प्राप्य
sp001-007916_KS_06_16-95	सिद्धम् निष्पन्नम् अर्थम् प्रयोजनम् अस्मै निवेद्य च ज्ञापयित्वा च
sp001-007917_KS_06_16-95	तद्विसृष्टाः तेन शूलिना विसृष्टाः खम् आकाशम् प्रति उद्ययुः उत्पेतुः
sp001-007918_KS_06_16-95	अत्र सङ्क्षिप्तार्थाभिधानात् सङ्क्षेपो नाम गुणः उक्तः
sp001-007919_KS_06_16-95	तदुक्तम् सङ्क्षिप्तार्थाभिधानम् यत् सङ्क्षेपः परिकीर्तितः इति
sp001-007920_KS_06_16-95	भगवान्पशुपतिः त्र्यहमात्रविलम्बमपि सोढुम् न शशाक तदौत्सुक्यादित्याह
sp001-007921_KS_06_16-95	पशुपतिरिति
sp001-007922_KS_06_16-95	उत्कम् मनः यस्य सः उत्कः
sp001-007923_KS_06_16-95	उत्क उन्मनाः इति निपातः
sp001-007924_KS_06_16-95	अद्रिसुतासमागमोत्कः पार्वतीपरिणयोत्सुकः पशुपतिरपि तानि
sp001-007925_KS_06_16-95	त्रीणीति शेषः
sp001-007926_KS_06_16-95	अहानि कृच्छ्रात् अगमयत् अयापयत्
sp001-007927_KS_06_16-95	कविराह
sp001-007928_KS_06_16-95	अमी भावाः औत्सुक्यादयः सञ्चारिणः अवशम् इन्द्रियपरतन्त्रम्
sp001-007929_KS_06_16-95	अपरम् पृथग्जनम् कम् न विप्रकुर्युः न विकारम् नयेयुः
sp001-007930_KS_06_16-95	यत् यस्मात् विभुम् समर्थम्
sp001-007931_KS_06_16-95	जितेन्द्रियमिति यावत्
sp001-007932_KS_06_16-95	तम् स्मरहरमपि स्पृशन्ति
sp001-007933_KS_06_16-95	विकुर्वन्तीत्यर्थः
sp001-007934_KS_06_16-95	अत्र विभुविकारसमर्थनात् अर्थात् इतरजनविकारः
sp001-007935_KS_06_16-95	कैमुतिकन्यायात् आपततीति अर्थापत्तिरलङ्कारः
sp001-007936_KS_06_16-95	तथा च सूत्रम्
sp001-007937_KS_06_16-95	दण्डापूपिकया अर्थान्तरपतनम् अर्थापत्तिः इति
sp001-007938_KS_06_16-95	अर्थान्तरन्यास इति केचित्
sp001-007939_KS_06_16-95	तदुपेक्षणीयम्
sp001-007940_KS_06_16-95	युक्तिस्तु विस्तरभयान्नोच्यते
sp001-007941_KS_06_16-95	पुष्पिताग्रावृत्तम् अयुजि नयुगरेफतो यकारो युजि च नजौ जरगाश्च पुष्पिताग्रा
sp001-007942_KS_06_16-95	इति तल्लक्षणात्
sp001-007943_KS_06_16-95	इति श्रीमन्महामहोपाध्याय कोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp001-007944_KS_06_16-95	श्रीकालिदासकृतौ कुमारसम्भवे महाकाव्ये उमाप्रदानो नाम षष्ठः सर्गः
sp001-007945_KS_07	अथेति
sp001-007946_KS_07	अथ त्र्यहानन्तरम् हिमवान् ओषधीनाम् अधिपस्य चन्द्रस्य वृद्धौ
sp001-007947_KS_07	शुक्लपक्षे इत्यर्थः
sp001-007948_KS_07	शुभकर्मसु आपूर्यमाणपक्षस्य प्राशस्त्यात्
sp001-007949_KS_07	तिथौ च जामित्रम् लग्नात् सप्तमम् स्थानम् तस्य गुणः शुद्धिः सा च ग्रहराहित्यम् तेन अन्वितायाम् सत्याम्
sp001-007950_KS_07	यद्यपि जामित्रशुद्धिः लग्नधर्मः तथापि तद्वारा तिथेरपि तथा व्यपदेशे न दोषः
sp001-007951_KS_07	समेतबन्धुः युक्तबन्धुः सन्
sp001-007952_KS_07	सुतायाः दुहितुः विवाहदीक्षा विवाहसंस्कारः सैव विधिः कर्म तम् अन्वतिष्ठत् कृतवान्
sp001-007953_KS_07	वैवाहिकैरिति
sp001-007954_KS_07	अनुरागात् प्रीतिवशात्
sp001-007955_KS_07	गृहे गृहे प्रतिगृहम्
sp001-007956_KS_07	वीप्सायाम् द्विर्भावः
sp001-007957_KS_07	विवाहः प्रयोजनम् येषामिति वैवाहिकानि तैः
sp001-007958_KS_07	प्रयोजनम् इति ठक्
sp001-007959_KS_07	कौतुकसंविधानैः मङ्गलार्थसम्पादनैः व्यग्रः व्याकुलः पुरन्ध्रिवर्गः कुटुम्बिनीसङ्घः यस्मिंस्तत् तथोक्तम्
sp001-007960_KS_07	सानुमतः अद्रेः पुरम् बाह्यम् ओषधिप्रस्थम् अन्तःपुरम् अवरोधनम् च एककुलेन एकगृहेण वा उपमेयम् आसीत्
sp001-007961_KS_07	सजातीयगणे गोत्रे गृहेऽपि कथितम् कुलम् इति विश्वः
sp001-007962_KS_07	सर्वेषामपि स्वगृह एव इदम् शोभनम् वर्तते इति अभिमानः अभूदित्यर्थः
sp001-007963_KS_07	एतेन हिमार्देः प्रजारागः उक्तः
sp001-007964_KS_07	अत्र सर्वम् सम्पन्नमेवेत्यर्थः
sp001-007965_KS_07	सन्तानकैरिति
sp001-007966_KS_07	सन्तानकैः मन्दारकुसुमैः आकीर्णाः आस्तृताः महापथाः राजकीयपथाः यस्मिंस्तत् तथोक्तम्
sp001-007967_KS_07	चीनांशुकैः पट्टवस्त्रैः
sp001-007968_KS_07	कल्पिताः विरचिताः केतुमालाः ध्वजपङ्क्तयः यस्य तत् तथोक्तम्
sp001-007969_KS_07	काञ्चनतोरणानाम् भासा प्रभया उज्ज्वलत् दीप्यमानम् तत्पुरम् स्थानान्तरम् मेरोः अन्यत्र स्थितः स्वर्गः इव आबभासे
sp001-007970_KS_07	उत्प्रेक्षालङ्कारः
sp001-007971_KS_07	एकैवेति
sp001-007972_KS_07	पुत्राश्च दुहितरश्च पुत्राः
sp001-007973_KS_07	भ्रातृपुत्रौ स्वसृदुहितृभ्याम् इत्येकशेषः
sp001-007974_KS_07	पुत्रौ पुत्रश्च दुहिता च इत्यमरः
sp001-007975_KS_07	तेषाम् पङ्क्तौ सङ्घे सत्याम् अपि उमा एकैव चिरस्य दृष्टेव चिरात् नष्टलब्धेव
sp001-007976_KS_07	मृतोत्थितेव मृत्वा पुनः उत्पन्नेव आसन्नपाणिग्रहणा आसन्नविवाहा इति
sp001-007977_KS_07	भर्तृगृहम् गमिष्यतीति हेतोः इत्यर्थः
sp001-007978_KS_07	पित्रोः मातापित्रोः
sp001-007979_KS_07	पिता मात्रा इत्येकशेषः
sp001-007980_KS_07	विशेषेण उच्छ्वासितम् प्राणभूता बभूव
sp001-007981_KS_07	पुमपत्यादपि अधिकप्रेमास्पदम् अभूदित्यर्थः
sp001-007982_KS_07	अङ्कादिति
sp001-007983_KS_07	सा पार्वती उदीरिताशीः प्रयुक्ताशीर्वादा सति अङ्कात् अङ्कम् उत्सङ्गम् ययौ
sp001-007984_KS_07	मण्डनात् मण्डनान्तरम् अन्यत् मण्डनम् अन्वभुङ्क्त
sp001-007985_KS_07	तदा सर्वे बन्धवः प्रत्येकमेव ताम् अङ्कम् आरोप्य मण्डनम् प्रायच्छन् इत्यर्थः
sp001-007986_KS_07	तच्च स्नेहनिबन्धनमेवेति आह
sp001-007987_KS_07	सम्बन्धिभिन्नः स्वपुत्रादिभिः भिन्नः विभक्तः अपि गिरेः कुलस्य वंशस्य स्नेहः तदेकायतनम्
sp001-007988_KS_07	सैव एकम् आयतनम् स्थानम् तत् जगाम
sp001-007989_KS_07	तदिति छेदेऽपि अयमेवार्थः
sp001-007990_KS_07	विधेयप्राधान्यात् नपुंसकत्वमिति
sp001-007991_KS_07	सर्वे बन्धवः स्वापत्येभ्योऽपि तस्याम् अधिकम् स्निह्यन्तीति तात्पर्यार्थः
sp001-007992_KS_07	मैत्र इति
sp001-007993_KS_07	अथ मैत्रे मित्रदैवत्ये मुहूर्ते
sp001-007994_KS_07	उदयमुहूर्तात् तृतीयमुहूर्त इत्यर्थः
sp001-007995_KS_07	आर्द्रः सार्द्रस्तथा मैत्रः शुभो वासव एव च
sp001-007996_KS_07	इति बृहस्पतिस्मरणात्
sp001-007997_KS_07	उत्तरफल्गुनीषु फल्गुनीनक्षत्रे
sp001-007998_KS_07	फल्गुनी प्रोष्ठपदानाम् च नक्षत्रे इति एकस्मिन्नपि बहुवचनम्
sp001-007999_KS_07	शशलाञ्छनेन चन्द्रेण योगम् गतासु सतीषु तस्याः पार्वत्याः
sp001-008000_KS_07	शरीरे बन्धुस्त्रियः प्रतिकर्म प्रसाधनम्
sp001-008001_KS_07	प्रतिकर्म प्रसाधनम् इत्यमरः
sp001-008002_KS_07	चक्रुः
sp001-008003_KS_07	कीदृश्यः
sp001-008004_KS_07	याः पतिपुत्रवत्यः
sp001-008005_KS_07	जीवद्भर्तृकाः जीवदपत्याश्चेत्यर्थः
sp001-008006_KS_07	सेति
sp001-008007_KS_07	सा गौरी गौरसिद्धार्थनिवेशवद्भिः श्वेतसर्षपप्रक्षेपवद्भिः दूर्वाप्रवालैः दूर्वाङ्कुरैः प्रतिभिन्नशोभम्
sp001-008008_KS_07	विशेषितशोभम् निर्नाभि अतिक्रान्तनाभि कौशेयम् वस्त्रविशेषः यस्मिंस्तत् तथोक्तम्
sp001-008009_KS_07	कौशेयम् कृमिकोशोत्थम् इत्यमरः
sp001-008010_KS_07	उपात्तबाणम् गृहीतशरम् शरः क्षत्रियया ग्राह्यः इति मनुस्मरणात्
sp001-008011_KS_07	अभ्यङ्गनेपथ्यम् अभ्यङ्गवेशम् अलञ्चकार
sp001-008012_KS_07	अलङ्कारमपि अलञ्चकारेत्यर्थः
sp001-008013_KS_07	बभाविति
sp001-008014_KS_07	किञ्चेति चार्थः
sp001-008015_KS_07	बाला नवेन दीक्षाविधौ विवाहकृत्ये यः सायकः तेन सम्पर्कम् उपेत्य बहुलावसाने कृष्णपक्षात्यये
sp001-008016_KS_07	शुक्लपक्षादौ इत्यर्थः
sp001-008017_KS_07	भानोः करेण किरणेन सन्धुक्ष्यमाणा उपचीयमाना सलिलमये शशिनि रवेः दीधितयः मूर्च्छिताः तमो नैशम् क्षपयन्ती इत्यादि वचनात्
sp001-008018_KS_07	शशाङ्करेखेव बभौ
sp001-008019_KS_07	तामिति
sp001-008020_KS_07	लोध्रकल्केन लोध्रचूर्णेन हृतम् अङ्गतैलम् यस्याः ताम्
sp001-008021_KS_07	कृतोद्वर्तनामित्यर्थः
sp001-008022_KS_07	आश्यानम् ईषत् शुष्कम् तेन कालेयेन गन्धद्रव्येण कृताङ्गरागाम्
sp001-008023_KS_07	कृतस्नैग्ध्यामित्यर्थः
sp001-008024_KS_07	अथ जायकम्
sp001-008025_KS_07	कालेयकम् च कालानुसार्यम् च इत्यमरः
sp001-008026_KS_07	अभिषेकयोग्यम् वासः वस्त्रम् वसानाम् स्नानशाटीम् आच्छादयन्तीम्
sp001-008027_KS_07	ताम् पार्वतीम् नार्यः चतुष्कम् चतुः स्तम्भगृहम् तदभिमुखम् व्यनैषुः
sp001-008028_KS_07	स्नानगृहम् निन्युः इत्यर्थः
sp001-008029_KS_07	विन्यस्तेति
sp001-008030_KS_07	विन्यस्तम् वैदूर्यशिलातलम् मरकतशिलाप्रदेशः यस्मिन् तस्मिन्
sp001-008031_KS_07	आबद्धानाम् मुक्ताफलानाम् भक्तिभिः रचनाभिः चित्रे अस्मिन् चतुष्के
sp001-008032_KS_07	एनाम् पार्वतीम् आवर्जितानाम् आनमितानाम् अष्टापदकुम्भानाम् कनककलशानाम् तोयैः सतूर्यम् मङ्गलवाद्ययुक्तम् यथा तथा स्नपयाम्बभूवुः
sp001-008033_KS_07	अष्टसु लोहेषु पदम् प्रतिष्ठा यस्या इति अष्टापदम्
sp001-008034_KS_07	अष्टनः सञ्ज्ञायाम् इति दीर्घः
sp001-008035_KS_07	अष्टापदम् स्यात् कनकम् इति विश्वः
sp001-008036_KS_07	सेति
sp001-008037_KS_07	मङ्गलार्थस्नानेन विशुद्धगात्री निर्मलाङ्गी पत्युः वरस्य उद्गमनीयवस्त्रम् धौतवस्त्रम्
sp001-008038_KS_07	धौतमुद्गमनीयम् स्यात् इति हलायुधः
sp001-008039_KS_07	तत्स्यादुद्गमनीयम् यद्धौतयोर्वस्त्रयोर्युगम् इत्यमरः
sp001-008040_KS_07	युगग्रहणम् तु प्रायिकाभिप्रायम्
sp001-008041_KS_07	अत एव अत्र क्षीरस्वामी युगम् प्रायशो यल्लक्ष्यम् तदेव इति व्याख्याय
sp001-008042_KS_07	गृहीत पत्युद्गमनीयवस्त्रा इत्येतदेव उदाहृतवान्
sp001-008043_KS_07	गृहीतम् पतिम्प्रति उद्गमनीयवस्त्रम् यया सा
sp001-008044_KS_07	धौतवस्त्रम् आच्छादितवतीत्यर्थः
sp001-008045_KS_07	सा पार्वती निर्वृत्तः निष्पन्नः पर्जन्यस्य जलेन अभिषेकः यस्याः सा तथोक्ता
sp001-008046_KS_07	प्रफुल्लतीति प्रफुल्लम् काशम् काशपुष्पम् यस्याः सा तथोक्ता वसुधा इव रेजे शुशुभे
sp001-008047_KS_07	तस्मादिति
sp001-008048_KS_07	किञ्चेति चार्थः
sp001-008049_KS_07	तस्मात्प्रदेशात् स्नानप्रदेशात् वितानवन्तम् उल्लोचयुक्तम्
sp001-008050_KS_07	अस्त्री वितानमुल्लोचः इत्यमरः
sp001-008051_KS_07	मणिस्तम्भचतुष्टयेन युक्तम् क्लृप्तम् सज्जमानम् आसनम् यस्मिन् तम्
sp001-008052_KS_07	कौतुकवेदिमध्यम् पतिव्रताभिः परिगृह्य दोर्भ्याम् आलिङ्ग्य निन्ये नीता
sp001-008053_KS_07	प्रसाधनार्थम् इत्यर्थः
sp001-008054_KS_07	तामिति
sp001-008055_KS_07	नार्यः प्रसाधिकाः ताम् तन्वीम् पार्वतीम् तत्र वेदिमध्ये प्राङ्मुखीम् निवेश्य उपवेश्य पुरोनिषण्णाः अग्रे स्थिताः
sp001-008056_KS_07	प्रसाध्यते अनेनेति प्रसाधने अलङ्कारसाधनवर्गे सन्निहितेऽपि भूतार्था सत्यरूपा
sp001-008057_KS_07	स्वाभाविकीति यावत्
sp001-008058_KS_07	या शोभा रामणीयकम् तया ह्रियमाणानि आकृष्यमाणानि नेत्राणि यासाम् ताः तथोक्ताः
sp001-008059_KS_07	क्षणम् व्यलम्बन्त
sp001-008060_KS_07	स्वभावसुन्दर्याः किम् अस्याः प्रसाधनेनेति तूष्णीम् तस्थुः इत्यर्थः
sp001-008061_KS_07	धूपेति
sp001-008062_KS_07	काचित्प्रसाधिका धूपोष्मणा करणेन आर्द्रभावम् आर्द्रत्वम् त्याजितम्
sp001-008063_KS_07	पचादिषु पाठात् द्विकर्मकत्वम्
sp001-008064_KS_07	त्यजतेर्ण्यन्तात् अप्रधाने कर्मणि क्तः
sp001-008065_KS_07	अन्तःकुसुमम् अन्तर्निक्षिप्तकुसुमम् तस्याः इमम् तदीयम्
sp001-008066_KS_07	केशान्तम् केशपाशम् दूर्वावता मध्ये मध्ये ग्रथितदूर्वेण पाण्डुमधूकनाम्ना हरितमधुद्रुमकुसुममाल्येन
sp001-008067_KS_07	मधूके तु गुडपुष्पमधुद्रुमौ इत्यमरः
sp001-008068_KS_07	उदारबन्धम् यथा तथा पर्याक्षिपत् बबन्ध
sp001-008069_KS_07	विन्यस्तेति
sp001-008070_KS_07	अस्याः गौर्याः अङ्गम् गात्रम् विन्यस्तम् विरचितम् शुक्लागुरु यस्मिंस्तत्
sp001-008071_KS_07	गोरोचनायाः पत्त्रैः पत्ररचनाभिः विभक्तम् विशेषितम् च चक्रुः
sp001-008072_KS_07	सा तथाभूता गौरी चक्रवाकैः अङ्कितम् सैकतम् यस्याः तस्याः त्रिस्त्रोतसः गङ्गायाः
sp001-008073_KS_07	कान्तिम् शोभाम् अतीत्य अतिक्रम्य तस्थौ
sp001-008074_KS_07	अत्र गोरोचनाचक्रवाकयोः पीतत्वेन साम्यम्
sp001-008075_KS_07	त्रिस्रोतसः धावल्यम् तु प्रसिद्धत्वात् न स्वपदेन उपात्तम्
sp001-008076_KS_07	लग्नेति
sp001-008077_KS_07	प्रसिद्धैः भूषितैः
sp001-008078_KS_07	प्रसिद्धौ ख्यातभूषितौ इत्यमरः
sp001-008079_KS_07	अलकैः उपलक्षिता तस्याः गौर्याः आननश्रीः लग्नद्विरेफम् पद्मम् समेघलेखम् मेघरेखायुक्तम्
sp001-008080_KS_07	शशिनः बिम्बम् च परिभूय तिरस्कृत्य सादृश्यम् उपमा
sp001-008081_KS_07	तस्य कथा उक्तिः तस्याः प्रसङ्गम् प्रसक्तिम् सादृश्यम् वाङ्मात्रप्रसक्तम् अपि चिच्छेद अभिनत्
sp001-008082_KS_07	प्रसक्तयोः पद्मचन्द्रयोः परिभूतत्वात् अन्यत्र च अप्रसङ्गादित्यर्थः
sp001-008083_KS_07	अत्र पूर्वार्धवाक्यार्थस्य सादृश्यकथाच्छेदम् प्रति हेतुत्वेन उपन्यासात् काव्यलिङ्गमलङ्कारः
sp001-008084_KS_07	लक्षणम् तु उक्तम्
sp001-008085_KS_07	कर्णेति
sp001-008086_KS_07	तस्याः गौर्याः कर्णे अर्पितः निक्षिप्तः यवप्ररोहः यवाङ्कुरः
sp001-008087_KS_07	लोध्रस्य वृक्षविशेषस्य कषायेण विलेपनेन रुक्षे विशदे
sp001-008088_KS_07	उद्वर्तिते इत्यर्थः
sp001-008089_KS_07	कषायो रसभेदे स्यात् अङ्गरागे विलेपने इति विश्वः
sp001-008090_KS_07	गोरोचनायाः क्षेपेण विन्यासेन नितान्तगौरे अत्यन्तारुणे
sp001-008091_KS_07	गौरः श्वेतेऽरुणे पीते इति विश्वः
sp001-008092_KS_07	कपोले गण्डस्थले परभागलाभात् वर्णोत्कर्षप्राप्तेः चक्षूंषि
sp001-008093_KS_07	द्रष्टॄणाम् इति शेषः
sp001-008094_KS_07	बबन्ध जहार
sp001-008095_KS_07	आचकर्षेत्यर्थः
sp001-008096_KS_07	गोरोचनारुणे गण्डस्थले पाण्डुरः यवाङ्कुरः विजातीयवर्णसन्निधानात् लब्धवर्णोत्कर्षः सन् चक्षुः आकर्षकः अभूदिति भावः
sp001-008097_KS_07	रेखेति
sp001-008098_KS_07	सुविभक्तगात्र्याः सुसंश्लिष्टावयवायाः पार्वत्याः रेखया मध्यगतया विभक्तः सुश्लिष्टः किञ्चित् ईषत्
sp001-008099_KS_07	मधूच्छिष्टेन सिक्थकेन विमृष्टः विशेषेण निर्मलीकृतः रागः यस्य सः तथोक्तः
sp001-008100_KS_07	मधूच्छिष्टम् तु सिक्थकम् इति
sp001-008101_KS_07	निर्णिक्तम् शोधितम् मृष्टम् इति च अमरः
sp001-008102_KS_07	अन्यत्र उक्तम्
sp001-008103_KS_07	अलौहित्यापगमाय अधरेषु सिक्थकलेपः क्रियते
sp001-008104_KS_07	आसन्नम् सन्निहितम् लावण्यफलम् सौन्दर्यप्रयोजनम् मुखचुम्बनादिरूपम् यस्य सः तथोक्तः
sp001-008105_KS_07	अधरोष्ठः स्फुरितैः भाविशुभशंसिभिः स्पन्दैः कामपि अनिर्वाच्याम् अभिख्याम् शोभाम् अपुष्यत् पुपोष
sp001-008106_KS_07	अभिख्या नामशोभयोः इत्यमरः
sp001-008107_KS_07	पत्युरिति
sp001-008108_KS_07	सख्या कर्त्र्या
sp001-008109_KS_07	चरणौ रञ्जयित्वा लाक्षारसाक्तौ कृत्वा
sp001-008110_KS_07	कृताशीः इति करोतिना समानकर्तृकत्वम्
sp001-008111_KS_07	अनेन चरणेन रञ्जने द्वयोरपि नियमात् चरणौ इत्युक्त्वापि
sp001-008112_KS_07	औचित्यात् ताडनविधौ एकतरपरामर्श इत्याहुः
sp001-008113_KS_07	पत्युः ईश्वरस्य शिरश्चन्द्रकलाम्
sp001-008114_KS_07	सुरतविशेष इति शेषः
sp001-008115_KS_07	स्पृश ताडय इति परिहासपूर्वम् कृताशीः प्रयुक्ताशीर्वादा सा पार्वती ताम् सखीम् माल्येन मालया
sp001-008116_KS_07	माल्यम् मालास्रजौ इत्यमरः
sp001-008117_KS_07	निर्वचनम् यथा तथा
sp001-008118_KS_07	तूष्णीमित्यर्थः
sp001-008119_KS_07	जघान ताडयामास
sp001-008120_KS_07	निर्वचनमित्यनेन विहृताख्यः श्रृङ्गारानुभावः उक्तः
sp001-008121_KS_07	तदुक्तम्
sp001-008122_KS_07	प्राप्तकालम् तु यद्ब्रूयात् कुर्याद्वा विहृतम् हि तत् इति
sp001-008123_KS_07	तस्या इति
sp001-008124_KS_07	प्रसाधिकाभिः अलङ्कर्त्रीभिः
sp001-008125_KS_07	सुजाते सम्यगुत्पन्ने उत्पलपत्त्रे इव कान्ते रम्ये तस्याः नयने
sp001-008126_KS_07	निरीक्ष्य कालाञ्जनम् अञ्जनविशेषः चक्षुषोः कान्तिविशेषबुद्ध्या
sp001-008127_KS_07	शोभातिशयः भविष्यतीति बुद्ध्या इत्यर्थः
sp001-008128_KS_07	नोपात्तम् न गृहीतम् किन्तु मङ्गलम् शुभमिति हेतोः उपात्तम्
sp001-008129_KS_07	निसर्गसुभगस्य किम् आहार्यकाण्डम्बरेणेति भावः
sp001-008130_KS_07	सेति
sp001-008131_KS_07	आमुच्यमानाभरणा निबध्यमानाभरणा सा गौरी सम्भवद्भिः उत्पद्यमानैः कुसुमैः लतेव
sp001-008132_KS_07	अनेन पद्मरागेन्द्रनीलादीनि आभरणानि सूचितानि
sp001-008133_KS_07	लताकुसुमानाम् नानावर्णत्वात्
sp001-008134_KS_07	उद्यद्भिः उदयम् गच्छद्भिः ज्योतिभिः उडुभिः त्रियामा रात्रिः इव
sp001-008135_KS_07	अनेन मौक्तिकानि कथितानि
sp001-008136_KS_07	लीयमानैः आश्रयद्भिः
sp001-008137_KS_07	निषीदद्भिः इत्यर्थः
sp001-008138_KS_07	विहङ्गैः चक्रवाकैः सरिदिव
sp001-008139_KS_07	अनेन सुवर्णाभरणानि सूचितानि
sp001-008140_KS_07	विहङ्गाश्च तत्सूचनाय चक्रवाकाः अभिमताः
sp001-008141_KS_07	चकासे रेजे
sp001-008142_KS_07	अत्र लताकुसुमादीनाम् सहजसम्बन्धिनाम् उपमानत्वेन उपादानात् आहर्यकमपि तस्याः सहजमिव अशोभत इति भावः
sp001-008143_KS_07	आत्मानमिति
sp001-008144_KS_07	किञ्चेति चार्थः
sp001-008145_KS_07	गौरी शोभमानम् आत्मानम् निजशरीरम् आदर्शबिम्बे दर्पणमण्डले
sp001-008146_KS_07	दर्पणे मुकुरादर्शौ इत्यमरः
sp001-008147_KS_07	स्तिमितायताक्षी आदरात् निश्चलायतलोचना सती आलोक्य हरोपयाने हरप्राप्तौ त्वरिता व्यग्रा बभूव
sp001-008148_KS_07	स्त्रीणाम् वेषः नेपथ्यम् प्रियस्य भर्तुः अलोकः दर्शनम् फलम् प्रयोजनम् यस्य सः तथोक्तः हि
sp001-008149_KS_07	अन्यथा अरण्यचन्द्रिका स्यादिति भावः
sp001-008150_KS_07	अनेन कालाक्षमत्वलक्षणम् औत्सुक्यम् उक्तम् इति अनुसन्धेयम्
sp001-008151_KS_07	अथेति
sp001-008152_KS_07	अथ प्रसाधनानन्तरम् माता मेनका माङ्गल्यम् मङ्गलार्थम् आर्द्रम् द्रवम् हरितालम्
sp001-008153_KS_07	वर्णद्रव्यविशेषम् मनःशिलाम् धातुविशेषम् च अङ्गुलिभ्याम् तर्जनीमध्यमाभ्याम् आदाय कर्णयोः
sp001-008154_KS_07	अवसक्ते लग्ने अमले दन्तपत्त्रे यस्य तत् तथोक्तम्
sp001-008155_KS_07	तस्याः पार्वत्याः इदम् तदीयम् मुखम् उन्नमय्य
sp001-008156_KS_07	विवाहदीक्षातिलकम् चकार इत्युत्तरश्लोकेन अन्वयः
sp001-008157_KS_07	उमेति
sp001-008158_KS_07	उमायाः स्तनोद्भेदम् अनु
sp001-008159_KS_07	स्तनोदयम् आरभ्येत्यर्थः
sp001-008160_KS_07	प्रवृद्धः वृद्धिम् गतः
sp001-008161_KS_07	प्रागेवोत्पन्न इति भावः
sp001-008162_KS_07	यः मनोरथः वाञ्छा
sp001-008163_KS_07	वाञ्छा लिप्सा मनोरथः इत्यमरः
sp001-008164_KS_07	प्रथमम् मनोरथान्तरात्प्राक्
sp001-008165_KS_07	अयमेव प्रथमः मनोरथः इत्यर्थः
sp001-008166_KS_07	बभूव
sp001-008167_KS_07	मेना दुहितुः तमेव मनोरथभूतमेव
sp001-008168_KS_07	तद्विषये तत्तोपचारः
sp001-008169_KS_07	विवाहदीक्षायाम् विवाहकृत्ये तिलकम् कथञ्चित् कृच्छ्रेण चकार
sp001-008170_KS_07	आनन्दबाष्पान्धतया इति शेषः
sp001-008171_KS_07	विवाहानन्तरभावित्वात् अन्येषाम् अयमेव प्रथमः मनोरथः इति भावः
sp001-008172_KS_07	युग्मकम्
sp001-008173_KS_07	बबन्धेति
sp001-008174_KS_07	अस्याः पार्वत्याः अस्रैः आनन्दबाष्पैः आकुलदृष्टिः अतः एव स्थानान्तरे
sp001-008175_KS_07	कल्पितः सन्निवेशः निक्षेपः यस्य तत्
sp001-008176_KS_07	स्वस्थानात् अन्यत्र स्थापितमित्यर्थः
sp001-008177_KS_07	अत एव धात्र्या उपमातुः अङ्गुलीभिः प्रतिसार्यमाणम् स्वस्थानम् प्राप्यमाणम् ऊर्णामयम् मेषादिलोमनिर्मितम्
sp001-008178_KS_07	ऊर्णा मेषादिलोम्नि स्यात् इत्यमरः
sp001-008179_KS_07	कौतुकहस्तसूत्रम् मङ्गलहस्तसूत्रम्
sp001-008180_KS_07	कौतुकम् मङ्गले हर्षे हस्तसूत्रे कुतूहले इति शाश्वतः
sp001-008181_KS_07	बबन्ध च मेना इति शेषः
sp001-008182_KS_07	पूर्वोक्ततिलकक्रियासमुच्चयार्थः चकारः
sp001-008183_KS_07	क्षीरोदेति
sp001-008184_KS_07	नवम् नूतनम् क्षौमम् दुकूलम् निवस्ते आच्छादयतीति नवक्षौमनिवासिनी
sp001-008185_KS_07	वस्तेः आच्छादनार्थात् णिनिः
sp001-008186_KS_07	तथा नवम् दर्पणम् आदधाना बिभ्रती सा गौरी सफेनपुञ्जा सडिण्डीरपङ्क्तिः
sp001-008187_KS_07	क्षीरम् उदकम् यस्य सः क्षीरोदः क्षीरसमुद्रः
sp001-008188_KS_07	उदकस्योदः सञ्ज्ञायाम् इत्युदादेशः
sp001-008189_KS_07	तस्य वेला तीरभूमिः इव
sp001-008190_KS_07	वेला काले च जलधेः तीरनीरविकारयोः इति विश्वः
sp001-008191_KS_07	पर्याप्तचन्द्रा पूर्णचन्द्र शरतत्त्रियामा शरद्रात्रिः इव भूयः भूयिष्ठम् बभौ चकासे
sp001-008192_KS_07	तामिति
sp001-008193_KS_07	कारयितव्येषु दक्षा कारयित्री
sp001-008194_KS_07	कर्मोपदेशकुशला इत्यर्थः
sp001-008195_KS_07	माता मेना प्रतितिष्ठति अस्याम् इति प्रतिष्ठा
sp001-008196_KS_07	आतश्चोपसर्गे इति कः स्त्रियाम् टाप्
sp001-008197_KS_07	कुलस्य प्रतिष्ठाम् कुलालम्बनभूताम्
sp001-008198_KS_07	स्थितिकारिणीम् इत्यर्थः
sp001-008199_KS_07	ताम् गौरीम्
sp001-008200_KS_07	अर्चिताभ्यः पूजिताभ्यः कुलदेवताभ्यः गृहदेवाभ्यः प्रणमय्य प्रणामम् कारयित्वा
sp001-008201_KS_07	ल्यपि लघुपूर्वात् इति णेः अयादेशः
sp001-008202_KS_07	सतीनाम् पतिव्रतानाम् पादग्रहणम् पादाभिवन्दनम् क्रमेण अकारयत् कारयामास
sp001-008203_KS_07	हृक्रोरन्यतरस्याम् इत्यणि कर्तुः कर्मत्वम्
sp001-008204_KS_07	अन्यत्र च गतिबुद्धि इत्यादिना नमेः अकर्मकत्वात्
sp001-008205_KS_07	अखण्डितमिति
sp001-008206_KS_07	नम्रा प्रणता उमा ताभिः सतीभिः पत्युः शिवस्य अखण्डितम् अक्षतम् प्रेम लभस्व
sp001-008207_KS_07	प्राप्नुहि इत्युच्यते स्म अभिहिता
sp001-008208_KS_07	लट्स्मे इत्यादिना भूतार्थे लट्
sp001-008209_KS_07	तस्य हरस्य
sp001-008210_KS_07	अर्धम् शरीरस्य अर्धशरीरम्
sp001-008211_KS_07	अर्धम् नपुंसकम् इति समासः
sp001-008212_KS_07	तद्भजतीति अर्धशरीरभाजा तया गौर्या तु स्निग्धजनाशिषः बन्धुजनाशीर्वादाः अपि पश्चात्कृताः अधरीकृताः
sp001-008213_KS_07	ततोऽपि अधिकफललाभादिति भावः
sp001-008214_KS_07	इच्छेति
sp001-008215_KS_07	कृती कुशलः
sp001-008216_KS_07	सभायाम् साधुः सभ्यः
sp001-008217_KS_07	सभाया यः इति यप्रत्ययः
sp001-008218_KS_07	अद्रिः हिमवान् इच्छाविभूत्योः उत्साहैश्वर्ययोः अनुरूपम् सदृशम् यथा तथा
sp001-008219_KS_07	तस्याः पार्वत्याः कृत्यम् कर्तव्यम् अशेषयित्वा अशेषम् निःशेषम् कृत्वा
sp001-008220_KS_07	समाप्येत्यर्थः
sp001-008221_KS_07	अशेषशब्दात् तत्करोतीति ण्यन्तात् त्वाप्रत्ययः
sp001-008222_KS_07	सुहृदास्थितायाम् बन्धुजनाक्रान्तायाम् सभायाम् संसदि वृषाङ्कस्य हरस्य आगमनम् प्रतीक्षते इति तथोक्तः सन् कर्मण्यण् इत्यण्
sp001-008223_KS_07	तस्थौ स्थितः
sp001-008224_KS_07	तावदिति
sp001-008225_KS_07	तावत् यावत् गौरीप्रसाधनम् क्रियते तत्काल एवेत्यर्थः
sp001-008226_KS_07	कुबेरशैले कैलासे
sp001-008227_KS_07	तदेव पूर्वम् तत्पूर्वम् तच्च तत्पाणिग्रहणम् तस्य अनुरूपम् प्रसाधनम् अलङ्कारसामग्री आदृताभिः सादराभिः
sp001-008228_KS_07	कर्तरि क्तः
sp001-008229_KS_07	मातृभिः ब्राह्मीप्रभृतिभिः सप्तमातृकाभिः
sp001-008230_KS_07	पुरम् शास्तीति पुरशासनः तस्य
sp001-008231_KS_07	कर्तरि ल्युट्
sp001-008232_KS_07	भवस्यापि पुरस्तात् अग्रे न्यस्तम् निक्षिप्तम्
sp001-008233_KS_07	तदिति
sp001-008234_KS_07	ईश्वरेण शिवेन सा मङ्गलमण्डनश्रीः
sp001-008235_KS_07	शुभप्रसाधनसम्पत् तद्गौरवात् तासु मातृषु आदरात्
sp001-008236_KS_07	केवलम् पस्पृशे स्पृष्टा एव
sp001-008237_KS_07	न तु दध्रे इत्यवधारणार्थः केवलशब्दः
sp001-008238_KS_07	केवलम् चावधारणे इति शाश्वतः
sp001-008239_KS_07	किन्तु तस्य विभोः देवस्य सः एव वेषः स्वाभाविकः भस्मकपालादिवेष एव
sp001-008240_KS_07	परिणेतुः लोके उद्वोढुः इष्टम् अपेक्षितम् भावान्तरम् रूपान्तरम् प्रपेदे
sp001-008241_KS_07	अङ्गरागादिरूपताम् प्राप इत्यर्थः
sp001-008242_KS_07	बभूवेति
sp001-008243_KS_07	भस्मैव सिताङ्गरागः शुभ्रगन्धानुलेपनम् बभूव
sp001-008244_KS_07	कपालमेव अमलम् शेखरम् शिरोभूषणम् तस्य श्रीः शोभा बभूव
sp001-008245_KS_07	गजाजिनस्यैव उपान्तभागेषु अञ्चलप्रदेशेषु रोचनैव अङ्कः हंसादिचिह्नम्
sp001-008246_KS_07	यस्य सः तथोक्तः दुकूलभावः पट्टांशुकत्वम् च बभूव
sp001-008247_KS_07	भस्मादिकमेव अङ्गरागादिभावम् प्राप्तमित्यर्थः
sp001-008248_KS_07	शङ्खेति
sp001-008249_KS_07	शङ्खान्तरे ललाटास्थिमध्ये द्योतते इति तथोक्तम्
sp001-008250_KS_07	शङ्खो निधौ ललाटास्थ्नि इत्यमरः
sp001-008251_KS_07	अन्तर्निविष्टा मध्यगता अमला पिङ्गा तारा कनीनिका यस्य तत् तथोक्तम्
sp001-008252_KS_07	तारकाक्ष्णः कनीनिका इत्यमरः
sp001-008253_KS_07	यद्विलोचनम् तत् विलोचनमेव
sp001-008254_KS_07	हरितालमय्या वर्णद्रव्यविशेषविकारस्य तिलकक्रिययाः
sp001-008255_KS_07	तिलकरचनायाः सन्निधिरेव सान्निध्यम् तदेव पक्षः साध्यम्
sp001-008256_KS_07	पक्षः पार्श्वगरुत्साध्यसहायबलभित्तिषु इति यादवः
sp001-008257_KS_07	तस्मिन् सान्निध्यपक्षे जातम्
sp001-008258_KS_07	प्रविष्टमित्यर्थः
sp001-008259_KS_07	अनेन ललाटलोचनमेव तस्य हरितालतिलकम् अभूदित्युक्तम्
sp001-008260_KS_07	यथेति
sp001-008261_KS_07	यथाप्रदेशम् प्रदेशान् कोष्ठादीन् अनतिक्रम्य आभरणान्तरत्वम्
sp001-008262_KS_07	कङ्कणाद्याभरणविशेषत्वम् करिष्यताम् सम्पादयिष्यताम् भुजगेश्वराणाम् शरीरमात्रम् शरीरमेव विकृतिम् रूपान्तरम् प्रपेदे
sp001-008263_KS_07	फणरत्नशोभाः तथैव तस्थुः
sp001-008264_KS_07	तासाम् तथैव उपादेयत्वादिति भावः
sp001-008265_KS_07	दिवापीति
sp001-008266_KS_07	दिवा दिने अपि निष्ठ्यूता उद्गीर्णा मरीचिभासः किरणकान्तयः यस्य तेन
sp001-008267_KS_07	बाल्यात् अल्पतनुत्वात् अनाविष्कृतलाञ्छनेन
sp001-008268_KS_07	अदृश्यमानकलङ्केनेत्यर्थः
sp001-008269_KS_07	चन्द्रेण नित्यम् सर्वदा प्रतिभिन्नमौलेः सङ्गतमुकुटस्य हरस्य चूडामणेः ग्रहणम् स्वीकारः किम् किमर्थम्
sp001-008270_KS_07	चन्द्रचूडामणेः देवस्य किम् अन्यैः चूडामणिभिरिति भावः
sp001-008271_KS_07	इतीति
sp001-008272_KS_07	इति इत्थम् प्रभावात् सामर्थ्यात् प्रसिद्धस्य नेपथ्यविधेः वेषसंविधानस्य विधाता निर्माता
sp001-008273_KS_07	अत एव अद्भुतानाम् आश्चर्याणाम् एकप्रभवः मुख्यनिधिः सः देवः आसन्नगणेन पार्श्वस्थवर्गेण
sp001-008274_KS_07	प्रमथगणेनेत्यर्थः
sp001-008275_KS_07	उपनीते आनीते खड्गे निषक्तप्रतिमम् सङ्क्रान्तप्रतिबिम्बम् आत्मानम् ददर्श
sp001-008276_KS_07	वीरपुरुषाणाम् एषः आचारः
sp001-008277_KS_07	स इति
sp001-008278_KS_07	सः देवः नन्दिभुजावलम्बी नन्दिकेश्वरभुजावलम्बनः सन्
sp001-008279_KS_07	शार्दूलचर्मणा व्याघ्रचर्मणा अन्तरितम् आच्छादितम् उरु विशालम् पृष्ठम् यस्य तम् तथोक्तम्
sp001-008280_KS_07	शार्दूलद्वीपिनौ व्याघ्रे इत्यमरः
sp001-008281_KS_07	तस्मिन् देवे भक्त्या सङ्क्षिप्तम् सङ्कोचितम् बृहत्प्रमाणम् यस्य तम् गोपतिम् वृषभम्
sp001-008282_KS_07	कैलासम् इव आरुह्य प्रतस्थे चचाल
sp001-008283_KS_07	तमिति
sp001-008284_KS_07	तम् देवम् अनुव्रजन्त्यः अनुगच्छन्त्यः स्ववाहनानाम् क्षोभेण प्रकम्पेण चलावतंसाः चलकुण्डलाः
sp001-008285_KS_07	मातरः सप्तमातृकाः प्रभामण्डलान्येव रेणवः परागाः तैः गौरैः अरुणैः
sp001-008286_KS_07	गौरोऽरुणे सिते पीते इति यादवः
sp001-008287_KS_07	मुखैः अन्तरीक्षम् आकाशम् पद्माकरम् इव चक्रुः
sp001-008288_KS_07	तासामिति
sp001-008289_KS_07	कनकप्रभाणाम् सुवर्णवर्णानाम् तासाम् मातॄणाम् पश्चात् कपालाभरणा
sp001-008290_KS_07	सितकपालालङ्कारा इत्यर्थः
sp001-008291_KS_07	काली महाकाली देवी च
sp001-008292_KS_07	कृष्णवर्णत्वसूचनाय कालीसञ्ज्ञयाभिधानम्
sp001-008293_KS_07	बलाकिनी बलाकावती
sp001-008294_KS_07	व्रीह्यादित्वात् इनिः
sp001-008295_KS_07	दूरम् यथा तथा पुरः अग्रे क्षिप्ताः प्रसारिताः शतह्रदाः विद्युतः यस्याः सा तथोक्ता
sp001-008296_KS_07	नीलपयोधराजी नीलपयोधराजी कालमेघपङ्क्तिः इव चकासे
sp001-008297_KS_07	तत इति
sp001-008298_KS_07	ततः अनन्तरम् शूलभृतः शिवस्य पुरः गच्छन्तीति पुरोगैः अग्रेसरैः
sp001-008299_KS_07	अन्यत्रापि दृश्यते इति वक्तव्यम् इति गमेर्डप्रत्ययः
sp001-008300_KS_07	गणैः प्रमथैः उदीरितः उत्पादितः मङ्गलतूर्यघोषः मङ्गलवाद्यध्वनिः
sp001-008301_KS_07	विमानश्रृङ्गाणि अवगाहमानः सन् सुरेभ्यः विमानस्थेभ्यः सेवाऽवसरम् शशंस
sp001-008302_KS_07	सुराः प्रस्थानतूर्यध्वनिम् आकर्ण्य अयमेव नः सेवाऽवसरः इति आजग्मुः इत्यर्थः
sp001-008303_KS_07	उपादद इति
sp001-008304_KS_07	तस्य हरस्य सहस्ररश्मिः सूर्यः त्वष्ट्रा विश्वकर्मणा निर्मितम् नवम् आतपत्रम् उपाददे
sp001-008305_KS_07	धृतवानित्यर्थः
sp001-008306_KS_07	उत्प्रेक्षते तद्दुकूलात् तस्य आतपत्रस्य प्रान्तलम्बिनः दुकूलात् अविदूरमौलिः
sp001-008307_KS_07	तद्दुकूलस्य आसन्नमौलिरित्यर्थः
sp001-008308_KS_07	सः हरः उत्तमाङ्गे शिरसि
sp001-008309_KS_07	उत्तमाङ्गम् शिरः शीर्षम् इत्यमरः
sp001-008310_KS_07	पतन्ती गङ्गा यस्य सः पतद्गङ्गः इव बभौ
sp001-008311_KS_07	तद्दुकूलादित्यत्र दूरान्तिकार्थैः षष्ट्यन्यतरस्याम् इति दूरार्थयोगे विकल्पेन पञ्चमी
sp001-008312_KS_07	नाथेन उक्तम् अन्यारात् इत्यत्र आराच्छब्दस्य अर्थग्रहणार्थत्वात् पञ्चमीति तदनाकरम्
sp001-008313_KS_07	किञ्च अस्य शास्त्रोक्तविकल्पापवादत्वात् दूरम् ग्रामस्य इत्यादि षष्ठीप्रयोगो दूरापास्तः स्यात् इति उपेक्षणीयमेव
sp001-008314_KS_07	मूर्ते इति
sp001-008315_KS_07	गङ्गा च यमुना च गङ्गायमुने मूर्ते विग्रहधारिण्यौ सचामरे चामरसहिते सत्यौ
sp001-008316_KS_07	अत एव समुद्रगा नदी तस्याःरूपम् स्वरूपम् तस्य विपर्ययेऽपि अभावेऽपि सह हंसपातेन हंसचारेण
sp001-008317_KS_07	वर्तेते इति सहंसपाते इव तेन सहेति तुल्ययोगे इति बहुव्रीहिः
sp001-008318_KS_07	वोपसर्जनस्य इति सभावः
sp001-008319_KS_07	लक्ष्यमाणे दृश्यमाने सत्यौ तदानीम् विवाहसमये देवम् असेविषाताम् अभजताम्
sp001-008320_KS_07	सेवतेर्लुङ्
sp001-008321_KS_07	गङ्गायमुने चामरग्राहिण्यौ देवम् उपतस्थतुः इत्यर्थः
sp001-008322_KS_07	तमिति
sp001-008323_KS_07	प्रथमः आद्यः विधाता चतुर्मुखः
sp001-008324_KS_07	तथा श्रीवत्सलक्ष्मा श्रीवत्साङ्कः पुरुषः विष्णुश्च
sp001-008325_KS_07	साक्षात् तम् देवम् अभ्यगच्छत् सम्मुखम् आययौ
sp001-008326_KS_07	किम् कुर्वन्तौ
sp001-008327_KS_07	जयेति वाचा जयशब्देन अस्य ईश्वरस्य महिमानम् महत्वम् हविषा वह्निमिव संवर्धयन्तौ वृद्धिम् गमयन्तौ
sp001-008328_KS_07	एकैवेति
sp001-008329_KS_07	सा एकैव मूर्तिः त्रिधा ब्रह्मविष्णुशिवात्मकत्वेन बिभिदे
sp001-008330_KS_07	औपाधिकः अयम् भेदः न वास्तविक इत्यर्थः
sp001-008331_KS_07	अत एव एषाम् त्रयाणाम् प्रथमावरयोः भावः प्रथमावरत्वम् ज्येष्ठकनिष्ठभावः
sp001-008332_KS_07	सामान्यम् साधारणम्
sp001-008333_KS_07	इच्छया सर्वे ज्येष्ठाः भवन्ति कनिष्ठाश्च इत्यर्थः
sp001-008334_KS_07	एतदेव विवृणोति
sp001-008335_KS_07	कदाचित् हरः विष्णोः आद्यः
sp001-008336_KS_07	कदाचित् हरिः तस्य आद्यः
sp001-008337_KS_07	कदाचित् वेधाः तयोः हरिहरयोः आद्यः
sp001-008338_KS_07	कदाचित् तौ हरिहरावपि धातुः स्रष्टुः आद्यौ
sp001-008339_KS_07	एवम् एतेषाम् पौर्वापर्यम् अनियतमिति दर्शितम्
sp001-008340_KS_07	तमिति
sp001-008341_KS_07	पुरुहूतमुख्याः इन्द्रादयः लोकपालाः श्रीलक्षणानाम् ऐश्वर्यचिह्नानाम् छत्त्रचामरवाहनानाम्
sp001-008342_KS_07	उत्सर्गेण त्यागेन विनीतवेषाः अनुनीतवेषाः सन्तः
sp001-008343_KS_07	तथा दृष्टिप्रदाने दर्शननिमित्ते
sp001-008344_KS_07	दर्शनप्रदानार्थम् इत्यर्थः
sp001-008345_KS_07	कृता नन्दिनः प्रतीहारस्य सञ्ज्ञा सङ्केतः यैः तादृशाः
sp001-008346_KS_07	मम दर्शनम् दापयेति नन्दिनम् प्रति कृतहस्तादिसूचना इत्यर्थः
sp001-008347_KS_07	सञ्ज्ञा स्याच्चेतना नाम हस्ताद्यैश्चार्थसूचना इत्यमरः
sp001-008348_KS_07	तद्दर्शिताः तेन नन्दिना दर्शिताः अयम् इन्द्रः प्रणमति अयम् चन्द्रः
sp001-008349_KS_07	इत्याद्युक्तिपूर्वकम् निवेदिताः प्राञ्जलयः कृताञ्जलयः सन्तः तम् भवम् प्रणेमुः प्रणताः
sp001-008350_KS_07	कम्पेनेति
sp001-008351_KS_07	सः देवः शतपत्रयोनिम् चतुर्मुखम् मूर्ध्नः कम्पेन
sp001-008352_KS_07	तथा हरिम् वाचा सम्भाषणेन वृत्रम् हतवन्तम् वृत्रहणम् इन्द्रम्
sp001-008353_KS_07	ब्रह्मभ्रूणवृत्रेषु क्विप् इति क्विप्
sp001-008354_KS_07	स्मितेन मन्दहासेन अशेषान् सुरान् आलोकमात्रेण दृष्टिमात्रेण इत्थम् यथाप्रधानम् यथार्हम् सम्भावयामास
sp001-008355_KS_07	तस्मा इति
sp001-008356_KS_07	तस्मै शिवाय सप्तर्षिभिः
sp001-008357_KS_07	दिक्सङ्ख्ये सञ्ज्ञायाम् इति समासः
sp001-008358_KS_07	पुरस्तात् अग्रे जयेति आशीः ससृजे प्रयुक्ता
sp001-008359_KS_07	तान् सप्तर्षीन् स्मितपूर्वम् आह
sp001-008360_KS_07	किमिति
sp001-008361_KS_07	वितते विस्तृते अत्र प्रवर्तिते विवाहे एव यज्ञः
sp001-008362_KS_07	तस्मिन् यूयम् मया पूर्वमेव वृताः प्रार्थिताः अध्वर्यवः ऋत्विजः इति
sp001-008363_KS_07	विशेषवाचिना सामान्यम् उक्तम्
sp001-008364_KS_07	विश्वावस्विति
sp001-008365_KS_07	विश्वावसुर्नाम कश्चित् गन्धर्वः देवगायकः तत्प्राग्रहरैः तत्प्रमुखैः प्रवीणैः प्रकृष्टवीणैः निपुणैर्वा
sp001-008366_KS_07	प्रवीणे निपुणाभिज्ञविज्ञनिष्णातशिक्षिताः इत्यमरः
sp001-008367_KS_07	त्रयाणाम् पुराणाम् समाहारः त्रिपुरम्
sp001-008368_KS_07	तद्धितार्थोत्तरपद इत्यादिना समाहारसमासः
sp001-008369_KS_07	पात्रादिभ्यः प्रतिषेधो वक्तव्यः इति स्त्रीलिङ्गतानिषेधः
sp001-008370_KS_07	त्रिपुरस्य सम्बन्धि अवदानम् पूर्ववृत्तम् कर्म विजयरूपम् त्रिपुरावदानम् तत्सङ्गीयमानम् स्तूयमानम् यस्य सः तथोक्तः
sp001-008371_KS_07	अवदानम् कर्म वृत्तम् इत्यमरः
sp001-008372_KS_07	ध्वान्तम् तमः
sp001-008373_KS_07	मोह इति यावत्
sp001-008374_KS_07	तद्विकारेण रागादिना लङ्घ्यः अभिभवनीयः न भवतीति अध्वान्तविकारलङ्घ्यः
sp001-008375_KS_07	विवाहादिकम् तु तस्य लीलेत्यर्थः
sp001-008376_KS_07	ताराधिपखण्डधारी चन्द्रशेखरः शम्भुः अध्वानम् मार्गम् ततार अत्यगच्छत्
sp001-008377_KS_07	ख इति
sp001-008378_KS_07	खे आकाशे खेलम् सुन्दरम् गच्छतीति खेलगामी
sp001-008379_KS_07	सशब्दाः शब्दायमानाः चामीकरकिङ्किण्यः
sp001-008380_KS_07	काञ्चनक्षुद्रघण्टिकाः यस्य सः तथोक्तः
sp001-008381_KS_07	किङ्किणी क्षुद्रघण्टिका इत्यमरः
sp001-008382_KS_07	नद्र्युतश्च इति कप्
sp001-008383_KS_07	वाह्यते अनेनेति वाहः वृषभः
sp001-008384_KS_07	करणे घञ्
sp001-008385_KS_07	प्रोतघने स्तूयमेघे
sp001-008386_KS_07	अत एव तटाभिघातात् रोधोभेदात् लग्नपङ्के श्लिष्टकर्दमे
sp001-008387_KS_07	इव स्थिते विषाणे श्रृङ्गे मुहुः धुन्वन् तम् हरम् उवाह वहति स्म
sp001-008388_KS_07	स इति
sp001-008389_KS_07	सः वाः अप्राप्तः पराभियोगः शत्रुसमाक्रान्तिः यस्य तत् तथोक्तम्
sp001-008390_KS_07	नगेन्द्रेण हिमवता गुप्तम् रक्षितम् नगरम् ओषधिप्रस्थम् पुरः अग्रे विलग्नैः सङ्क्रान्तैः
sp001-008391_KS_07	हरदृष्टिपातैः सुवर्णसूत्रैः कृष्यमाण इव मुहूर्तात् प्रापत्
sp001-008392_KS_07	अन्यथा कथम् दूरस्य आशुप्राप्तिः स्यादिति भावः
sp001-008393_KS_07	पुरः प्रसृताः हरदृष्टयः पिङ्गलवर्णत्वात् सौवर्णानि वृषाकर्षणदामानि इव अलक्ष्यन्तेत्यर्थः
sp001-008394_KS_07	तस्येति
sp001-008395_KS_07	तस्य पुरस्य उपकण्ठे अन्तिके घनः मेघः इव नीलः कण्ठः यस्य सः घननीलकण्ठः देवः
sp001-008396_KS_07	कुतूहलात् दर्शनौत्सुक्यात् उन्मुखैः पौरैः दृष्टः सन्
sp001-008397_KS_07	स्वबाणाचिह्नात् त्रिपुरविजयसमये स्वबाणाङ्कात् मार्गात् कुतश्चित् आकाशदेशात् अवतीर्य
sp001-008398_KS_07	अवरुह्य आसन्नभूपृष्ठम् निकटभूतलम् इयाय प्राप
sp001-008399_KS_07	तमिति
sp001-008400_KS_07	आगमनेन शिवागमनेन प्रतीतः हृष्टः गिरिचक्रवर्ती पर्वताधिराजः हिमवान्
sp001-008401_KS_07	ऋद्धिमता वस्त्रालङ्कारादिसमृद्धेन बन्धुजनेन अधिरुढैः
sp001-008402_KS_07	अनेन बन्धूनाम् समसाम्यम् सूचितम्
sp001-008403_KS_07	गजानाम् वृन्दैः प्रफुल्लाः विकसितकुसुमाः
sp001-008404_KS_07	वृक्षाः येषु तैः स्वैः स्वकीयैः कटकैः नितम्बैः इव तम् हरम् प्रत्युज्जगाम अभिययौ
sp001-008405_KS_07	कटकोऽस्त्री नितम्बोऽद्रेः इत्यमरः
sp001-008406_KS_07	वर्गाविति
sp001-008407_KS_07	दूरविसर्पी दूरगामी घोषः ययोस्तौ देवाश्च महीधराश्च तेषाम् देवमहीधराणाम् उभौ वर्गौ
sp001-008408_KS_07	उद्घटितापिधाने अपनीतकवाटे पुरस्य द्वारे भिन्नः दीर्णः एकसेतुः याभ्याम् तौ भिन्नैकसेतू
sp001-008409_KS_07	पयसाम् ओघौ प्रवाहाविव समीयतुः सङ्गतौ
sp001-008410_KS_07	ह्रीमानिति
sp001-008411_KS_07	भूमिधरः हिमवान्
sp001-008412_KS_07	त्रयः लोकाः त्रैलोक्यम्
sp001-008413_KS_07	चातुर्वर्ण्यादित्वात् ष्यञ्प्रत्ययः
sp001-008414_KS_07	तस्य वन्द्येन नमस्कार्येण कृतप्रणामः सन्
sp001-008415_KS_07	ऋत्विक्पितृव्यश्वशुरमातुलानाम् यवीयसाम्
sp001-008416_KS_07	प्रवयाः प्रथमम् कुर्यात् प्रयुत्थायाभिवादनम् इति स्मरणात्
sp001-008417_KS_07	ह्रीमान् अभूत्
sp001-008418_KS_07	महादेवम् प्रति स्वयम् अल्पत्वात् सङ्कोचम् प्रापेत्यर्थः
sp001-008419_KS_07	ननु विदितेश्वरमहिम्नः स्वयम् प्रागेव प्रणतस्य जामातुः आचारमात्रस्वीकारे कः सङ्कोचः इति शङ्काम् निरस्यति
sp001-008420_KS_07	पूर्वमिति
sp001-008421_KS_07	हि यस्मात् सः हिमवान् पूर्वम् प्रागेव तस्य ईश्वरस्य महिम्ना सामर्थ्येन दूरम् अत्यन्तम् आवर्जितम् नमितम् आत्मशिरः न विवेद
sp001-008422_KS_07	सत्यम् स्वयम् प्रणतत्वानुसन्धानेन सङ्कोचः
sp001-008423_KS_07	तदनुसन्धानम् तु औत्सुक्यात् नास्तीति भावः
sp001-008424_KS_07	स इति
sp001-008425_KS_07	प्रीतियोगात् सन्तोषसम्बन्धात् विकसन्मुखश्रीः विकसन्ती मुखश्रीः यस्य सः तथोक्तः सः हिमवान्
sp001-008426_KS_07	जायाम् मिमीते जानातीति जामातुः वरस्य
sp001-008427_KS_07	पृषोदरादित्वात्साधु
sp001-008428_KS_07	जामाता दुहितुः पतिः इत्यमरः
sp001-008429_KS_07	अग्रेसरताम् पुरोगामित्वम् उपेत्य एनम् देवम् आगुल्फम् पादग्रन्थिपर्यन्तम्
sp001-008430_KS_07	कीर्णानि पर्यस्तानि आपणमार्गेषु पण्यवीथिकासु पुष्पाणि यस्मिंस्तत् आगुल्फकीर्णापणमार्गपुष्पम्
sp001-008431_KS_07	तद्ग्रन्थी घुटिके गुल्फौ इत्यमरः
sp001-008432_KS_07	ऋद्धम् समृद्धम् मन्दिरम् नगरम्
sp001-008433_KS_07	मन्दिरम् नगरेऽगारे मन्दिरो मकरालये इति विश्वः
sp001-008434_KS_07	प्रावेशयत्
sp001-008435_KS_07	तस्मिन्निति
sp001-008436_KS_07	तस्मिन्मुहूर्ते हरपुरप्रवेशसमये ईशानस्य सन्दर्शने लालसानाम् लोलुपानाम्
sp001-008437_KS_07	लोलुपो लोलुभो लोलो लालसो लम्पटश्च सः इति यादवः
sp001-008438_KS_07	पुरसुन्दरीणाम् प्रासादमालासु इत्थम् वक्ष्यमाणप्रकारेण त्यक्तान्यकार्याणि विसृष्टकार्यान्तराणि विचेष्टितानि व्यापाराः
sp001-008439_KS_07	नपुंसके भावे क्तः इति क्तः
sp001-008440_KS_07	बभूवुः आसन्
sp001-008441_KS_07	आलोकमार्गमिति
sp001-008442_KS_07	आलोकमार्गम् दर्शनपथम्
sp001-008443_KS_07	गवाक्षमित्यर्थः
sp001-008444_KS_07	सहसा व्रजन्त्या गच्छन्त्या कयाचित् उद्वेष्टनः द्रुतगतिवशात् उन्मुक्तबन्धनः
sp001-008445_KS_07	अत एव वान्तमाल्यः उद्गीर्णमाल्यश्च यः सः उद्वेष्टनवान्तमाल्यः करेण रुद्धः गृहीतः
sp001-008446_KS_07	अपि च केशपाशः केशकलापः
sp001-008447_KS_07	पाशः पक्षश्च हस्तश्च कलापार्थाः कचात्परे इत्यमरः
sp001-008448_KS_07	तावत् आलोकनमार्गप्राप्तिपर्यन्तम् बद्धुम्
sp001-008449_KS_07	बन्धनायेत्यर्थः
sp001-008450_KS_07	न सम्भावितः न स्मृतः एव
sp001-008451_KS_07	प्रसाधिकेति
sp001-008452_KS_07	काचित्स्त्री प्रसाधिकया अलङ्कर्त्र्या आलम्बितम् रञ्जनार्थम् धृतम् द्रवरागम् एव आर्द्रालक्तकमेव
sp001-008453_KS_07	अग्रश्चासौ पादश्च अग्रपादः
sp001-008454_KS_07	इति समानाधिकरणसमासः
sp001-008455_KS_07	हस्ताग्राग्रहस्तादयो गुणगुणिनोः भेदाभेदाभ्याम् इति वामनः
sp001-008456_KS_07	तम् आक्षिप्य आकृष्य उत्सृष्टलीलागतिः त्यक्तमन्दगमना सती आगवाक्षात् गवाक्षपर्यन्तम्
sp001-008457_KS_07	पदद्वयम् एतत्
sp001-008458_KS_07	पदवीम् अलक्तकाङ्काम् लाक्षारसचिह्नाम् ततान चकार
sp001-008459_KS_07	विलोचनमिति
sp001-008460_KS_07	अपरा स्त्री दक्षिणम् विलोचनम् अञ्जनेन सम्भाव्य अलङ्कृत्य तद्वञ्चितम् तेन अञ्जनेन वर्जितम् वामनेत्रम्
sp001-008461_KS_07	यस्याः सा तथोक्ता सती
sp001-008462_KS_07	तथैव तेनैव रूपेण शलाकाम् अञ्जनकूर्चिकाम् वहन्ती बिभ्रती वातायनसन्निकर्षम् गवाक्षसमीपम् ययौ
sp001-008463_KS_07	दक्षिणग्रहणम् सम्भ्रमात् व्युत्क्रमद्योतनार्थम्
sp001-008464_KS_07	सव्यम् हि पूर्वम् मनुष्या अञ्जत इति श्रुतेः
sp001-008465_KS_07	जालान्तरेति
sp001-008466_KS_07	अन्या स्त्री जालान्तरप्रेषितदृष्टिः गवाक्षमध्यप्रसारितदृष्टिः सती प्रस्थानेन गमनेन भिन्नाम् त्रुटिताम् नीवीम् वस्त्रग्रन्थिम्
sp001-008467_KS_07	नीवी परिपणे ग्रन्थौ स्त्रीणाम् जघनवाससि इति विश्वः
sp001-008468_KS_07	न बबन्ध नाबध्नात्
sp001-008469_KS_07	किन्तु नाभिम् प्रविष्टाभरणानाम् कङ्कणानाम् प्रभा यस्य तेन
sp001-008470_KS_07	प्रभैव नाभेः आवरणम् अभूदिति भावः
sp001-008471_KS_07	हस्तेन वासः अवलम्ब्य धृत्वा तस्थौ
sp001-008472_KS_07	अर्धाचितेति
sp001-008473_KS_07	सत्वरम् सवेगम् उत्थितायाः कस्याश्चित् अर्धम् आचिता मणिभिः गुम्फिता अर्धाचिता
sp001-008474_KS_07	दुर्निमिते सम्भ्रमात् दुःखेन निक्षिप्ते
sp001-008475_KS_07	डुमिञ्प्रक्षेपणे इति धातोः कर्मणि क्तः
sp001-008476_KS_07	पदे पदे प्रतिपदम्
sp001-008477_KS_07	वीप्सायाम् द्विर्भावः
sp001-008478_KS_07	गलन्ती गलद्रत्ना सती रशना मेखला तदानीम् तस्मिन्नवसरे
sp001-008479_KS_07	अङ्गुष्ठमूले अर्पितम् लगितम् सूत्रमेव शेषः यस्याः सा आसीत्
sp001-008480_KS_07	तासामिति
sp001-008481_KS_07	तदानीम् सान्द्रकुतूहलानाम् तासाम् स्त्रीणाम् आसवगन्धः गर्भे येषाम् तैः
sp001-008482_KS_07	विलोलानि नेत्राण्येव भ्रमराः येषु तैः मुखैः व्याप्तान्तराः छन्नावकाशाः गवाक्षाः सहस्रपत्त्राभरणा इव आसन्
sp001-008483_KS_07	कमलालङ्कृता इव स्थिताः इत्यर्थः
sp001-008484_KS_07	तावदिति
sp001-008485_KS_07	तावत् तस्मिन्नवसरे इन्दुमौलिः ईश्वरः दिवा अपि प्रासादश्रृङ्गाणि ज्योत्स्नायाः
sp001-008486_KS_07	अभिषेकेण स्नपनेन द्विगुणद्युतीनि द्विरावृत्तकान्तीनि
sp001-008487_KS_07	गुणस्त्वावृत्तिशब्दादिज्येन्द्रियामुख्यतन्तुषु इति वैजयन्ती
sp001-008488_KS_07	कुर्वन् पताकाभिः आकुलम् व्याकीर्णम् उत्तोरणम् उच्छ्रिततोरणम् राजपथम् प्रपेदे
sp001-008489_KS_07	तमिति
sp001-008490_KS_07	एकः एव दृश्यः दर्शनीयः तम् एकदृश्यम् तम् ईश्वरम् नयनैः पिबन्त्यः
sp001-008491_KS_07	अतितृष्णया पश्यन्त्य इत्यर्थः
sp001-008492_KS_07	ताः शङ्करम् दृष्टिभिरापिबन्त्यः इति वा पाठः
sp001-008493_KS_07	नार्यः विषयान्तराणि ततः अन्यान्विषयान्
sp001-008494_KS_07	शब्दादीनित्यर्थः
sp001-008495_KS_07	न जग्मुः
sp001-008496_KS_07	न विदुः इत्यर्थः
sp001-008497_KS_07	तथाहि
sp001-008498_KS_07	आसाम् नारीणाम् शेषेन्द्रियवृत्तिः श्रोत्रादिप्रवृत्तिः सर्वात्मना स्वरूपकार्त्स्न्येन चक्षुः प्रिविष्टेव
sp001-008499_KS_07	श्रोत्रादीनि इन्द्रियाणि स्वातन्त्र्येण ग्रहणाशक्तेः चक्षुरेव प्रविश्य कौतुकात् स्वयमपि एनम् उपलभन्ते किमु
sp001-008500_KS_07	अन्यथा स्वस्वविषयाधिगमः किम् न स्यादिति भावः
sp001-008501_KS_07	स्थान इति
sp001-008502_KS_07	पेलवया कोमलया अपि अपर्णया पार्वत्या एतस्मै शिवाय एतदर्थम्
sp001-008503_KS_07	अर्थेन सह नित्यसमासः सर्वलिङ्गता च इति विशेष्यनिघ्नत्वम्
sp001-008504_KS_07	दुश्चरम् तपः तप्तम् स्थाने युक्तम्
sp001-008505_KS_07	कुतः
sp001-008506_KS_07	या नारी अस्य ईश्वरस्य दास्यम् दासीत्वम् अपि लभेत सा कृतार्था स्यात्
sp001-008507_KS_07	या अङ्क एव शय्या ताम् अङ्कशय्याम् लभेत सा किमुत
sp001-008508_KS_07	कृतार्थेति किमु वक्तव्यमित्यर्थः
sp001-008509_KS_07	परस्परेणेति
sp001-008510_KS_07	स्पृहणीयशोभम् सर्वैः आशास्यमानसौन्दर्यम् इदम् द्वन्द्वम् मिथुनम्
sp001-008511_KS_07	द्वन्द्वम् रहस्य इति निपातः
sp001-008512_KS_07	परस्परेण नायोजयिष्यच्चेत् न योजयेद् यदि प्रजानाम् पत्युः विधातुः
sp001-008513_KS_07	अस्मिन् द्वये द्वन्द्वे रूपविधाने सौन्दर्यनिर्माणे यत्नः प्रयासः विफलः अभविष्यत् भवेत्
sp001-008514_KS_07	एतदनुरूपस्त्रीपुंसान्तराभावादिति भावः
sp001-008515_KS_07	लिङ्निमित्ते लृङक्रियातिपत्तौ इति लृङ्
sp001-008516_KS_07	नेति
sp001-008517_KS_07	आरुढरुषा प्ररुढकोपेन अनेन हरेण कुसुमायुधस्य कामस्य शरीरम् न दग्धम् नूनम्
sp001-008518_KS_07	किन्तु कामः अमुम् देवम् उदीक्ष्य दृष्ट्वा व्रीडात् सौन्दर्येण जितोऽस्मीति लज्जया
sp001-008519_KS_07	स्वयमेव सन्न्यस्तदेहः त्यक्तदेहः इति मन्ये इत्युत्प्रेक्षा
sp001-008520_KS_07	न स्वयम् न्यस्ताकृतेः कोपः सम्भवतीति भावः
sp001-008521_KS_07	अनेनेति
sp001-008522_KS_07	हे आलि सखि आलिः सखी वयस्या च इत्यमरः
sp001-008523_KS_07	शैलराजः हिमवान्
sp001-008524_KS_07	दिष्ट्या इति आनन्दे अव्ययम्
sp001-008525_KS_07	मनोरथैः प्रार्थितम् अवरुद्धम्
sp001-008526_KS_07	अभिलाषविषयीकृतमित्यर्थः
sp001-008527_KS_07	प्रार्थना याञ्चावरोधयोः इत्यभिधानात्
sp001-008528_KS_07	अनेन ईश्वरेण सम्बन्धम् उपेत्य अवाप्य क्षितिधारणेन उच्चम् उन्नतम् मूर्धानम् उच्चैस्तरम् उन्नततरम्
sp001-008529_KS_07	उच्चैरित्यव्ययात् तरप्प्रत्ययः
sp001-008530_KS_07	मूर्ध्नो द्रव्यत्वान्नामुप्रत्ययान्तो निपातः
sp001-008531_KS_07	किमेतिङव्ययघादाम्वद्रव्यप्रकर्षे इत्यादिना अद्रव्यप्रकर्षे तस्य विधानादिति
sp001-008532_KS_07	वक्ष्यति धारयिष्यति
sp001-008533_KS_07	वहतेः लृट्
sp001-008534_KS_07	इतीति
sp001-008535_KS_07	त्रिनेत्रः त्र्यम्बकः
sp001-008536_KS_07	त्रिनेत्रत्रिनयनशब्दयोः क्षुभ्नादिषु च इति णत्वाभावः
sp001-008537_KS_07	इति इत्थम् ओषधिप्रस्थविलासिनीनाम् सम्बन्धिनीः श्रोत्रसुखाः श्रवणमधुराः
sp001-008538_KS_07	कथाः आलापान् शृण्वन् केयूरैः अङ्गदैः चूर्णीकृताः लाजानाम् मुष्टयः यस्मिन् तम् तथोक्तम्
sp001-008539_KS_07	तत्र अवकीर्णाः आचारलाजाः अन्तराल एव अङ्गदैः
sp001-008540_KS_07	चूर्णपेषम् पिष्यन्त इति पुरन्ध्रिजनसम्बन्धातिशयोक्तिः
sp001-008541_KS_07	हिमालयस्य हिमवतः आलयम् भवनम् आससाद
sp001-008542_KS_07	तत्रेति
sp001-008543_KS_07	तत्र हिमवदालये अच्युतेन विष्णुना दत्तहस्तः विस्तीर्णहस्तावलम्बः सन्
sp001-008544_KS_07	शरद्घनात् शरन्मेघात्
sp001-008545_KS_07	शरद्विशेषणात् मेघस्य शुभ्रत्वम् गम्यते
sp001-008546_KS_07	दीधितिमान् सूर्यः इव उक्ष्णः वृषात् अवतीर्य कमलासनेन पूर्वम् अग्रे
sp001-008547_KS_07	क्रान्तानि प्रविष्टानि अद्रिपतेः कक्ष्यान्तराणि गेहप्रकोष्ठान्तराणि विवेश
sp001-008548_KS_07	कक्ष्या कच्छे वरत्रायाम् काञ्च्याम् गेहे प्रकोष्ठके इति यादवः
sp001-008549_KS_07	तमिति
sp001-008550_KS_07	तम् ईश्वरम् अन्वक् अनुपदम्
sp001-008551_KS_07	अव्ययमेतत्
sp001-008552_KS_07	अन्वगन्वक्षमनुगेऽनुपदम् क्लीबमव्ययम् इत्यमरः
sp001-008553_KS_07	इन्द्रप्रमुखाः देवाश्च सप्तर्षयः पूर्वे येषाम् ते सप्तर्षिपूर्वाः
sp001-008554_KS_07	न बहुव्रीहौ इति सर्वनामसञ्ज्ञाप्रतिषेधः
sp001-008555_KS_07	परमर्षयः सनकादिमहर्षयश्च
sp001-008556_KS_07	सन्महत्परमोत्तमोत्कृष्टाः पूज्यमानैः इति तत्पुरुषः
sp001-008557_KS_07	गणाः प्रमथाश्च उत्तमार्थाः महाप्रयोजनाः प्रशस्तम् प्रकृष्टम्
sp001-008558_KS_07	अमोघमित्यर्थः
sp001-008559_KS_07	आरभ्यत इति आरम्भः उपायः
sp001-008560_KS_07	तमिव गिर्यालयम् हिमवन्मन्दिरम् अभ्यगच्छन्
sp001-008561_KS_07	प्राविशन्नित्यर्थः
sp001-008562_KS_07	तत्रेति
sp001-008563_KS_07	तत्र हिमवदालये ईश्वरः विष्टरभाक् आसनगतः
sp001-008564_KS_07	उपविष्ट इत्यर्थः
sp001-008565_KS_07	यथावत् यथार्हम्
sp001-008566_KS_07	विधिवदित्यर्थः
sp001-008567_KS_07	सरत्नम् रत्नसहितम् अर्घ्यम् अर्घार्थम् जलम्
sp001-008568_KS_07	मधु क्षौद्रम् अस्मिन्नस्तीति मधुमत्
sp001-008569_KS_07	गवि भवम् गव्यम् दधि च
sp001-008570_KS_07	मधुपर्कमित्यर्थः
sp001-008571_KS_07	दधिमधुनी सर्पिर्वा मध्वलाभे इति आश्वलायनगृह्यसूत्रात्
sp001-008572_KS_07	नवे दुकूले चेति सर्वम् नगोपनीतम् हिमवदानीतम् अर्घ्यादिकम् मन्त्रान्वर्जयित्वा मन्त्रवर्जम्
sp001-008573_KS_07	ततो नञ्समासः
sp001-008574_KS_07	अमन्त्रवर्ज्यम्
sp001-008575_KS_07	मन्त्रान्न वर्जयित्वा इत्यर्थः
sp001-008576_KS_07	द्वितीयायाम् च इति णमुल्प्रत्यय इत्याह न्यासकारः अनुदात्तम् पदम् एकवर्जम् इत्यत्र
sp001-008577_KS_07	प्रत्यग्रहीत् स्वीकृतवान्
sp001-008578_KS_07	दुकूलेति
sp001-008579_KS_07	अथ दुकूलवासाः दुकूलम् वसान इत्यर्थः
sp001-008580_KS_07	सः हरः विनीतैः अनुद्धतैः अवरोधेषु ये दक्षाः तैः अवरोधदक्षैः वधूसमीपम् निन्ये नीतः
sp001-008581_KS_07	कथमिव
sp001-008582_KS_07	स्फुटा फेनानाम् राजिः यस्य सः उदकम् अस्य अस्तीति उदन्वान् समुद्रः
sp001-008583_KS_07	उदन्वानुदधौ च इति निपातनात्साधुः
sp001-008584_KS_07	नवैः अचिरोदितैः चन्द्रपादैः चन्द्रकिरणैः वेलासमीपम् इव
sp001-008585_KS_07	तयेति
sp001-008586_KS_07	आननम् चन्द्र इवेति उपमितसमासः
sp001-008587_KS_07	प्रवृद्धाननचन्द्रस्य कान्तिः यस्याः तया तथोक्तया
sp001-008588_KS_07	तया कुमार्या शरदा लोक इव संसृज्यमानः सङ्गच्छमानः
sp001-008589_KS_07	शिवः चक्षूंषि कुमुदानीव तानि प्रफुल्लानि यस्य सः तथोक्तः
sp001-008590_KS_07	चेतः सलिलमिव तत्प्रसन्नम् यस्य सः तथोक्तः
sp001-008591_KS_07	प्रसन्नचेतः सलिलः अभूत्
sp001-008592_KS_07	शरल्लोकयोरपि यथोचितम् विशेषणानि योज्यानि
sp001-008593_KS_07	तयोरिति
sp001-008594_KS_07	तयोः वधूवरयोः समापत्तिषु यदृच्छया सङ्गतिषु कातराणि चकितानि
sp001-008595_KS_07	अधीरे कातरः इत्यमरः
sp001-008596_KS_07	द्रष्टुम् असमर्थानीति भावः
sp001-008597_KS_07	किञ्चित् ईषत् व्यवस्थापितानि स्थिरीकृतानि पश्चात्संहृतानि निवर्तितानि चेति व्यवस्थापितसंहृतानि
sp001-008598_KS_07	पूर्वकाल इत्यादिना तत्पुरुषः
sp001-008599_KS_07	अन्योन्यस्मिन् लोलानि सतृष्णानि
sp001-008600_KS_07	लोलश्चलसतृष्णयोः इत्यमरः
sp001-008601_KS_07	विलोचनानि दृष्टयः तत्क्षणम् तस्मिन्क्षणे
sp001-008602_KS_07	ह्रीयन्त्रणाम् ह्रिया निमित्तेन सङ्कोचम् अन्वभूवन्
sp001-008603_KS_07	तस्या इति
sp001-008604_KS_07	अष्टमूर्तिः शिवः
sp001-008605_KS_07	तस्मात् ईश्वराचत् शङ्कते इति तच्छङ्किनः
sp001-008606_KS_07	तद्भीतस्येत्यर्थः
sp001-008607_KS_07	अत एव उमातनौ उमाशरीरे गूढतनोः गुप्तशरीरस्य स्मरस्य पूर्वम् प्ररोहम् इव
sp001-008608_KS_07	प्रथमाङ्कुरमिव स्थितम् शैलगुरूपनीतम् शैलगुरुणा हिमवता उपनीतम् प्रापितम्
sp001-008609_KS_07	अथवा शैलगुरुणा हिमवत्पुरोधसा उपनीतम् ताम्राङ्गुलिम् रक्ताङ्गुलिम् तस्याः पार्वत्याः करम् जग्राह
sp001-008610_KS_07	रोमोद्गम इति
sp001-008611_KS_07	उमायाः रोमोद्गमः रोमाञ्चः प्रादुरभूत्
sp001-008612_KS_07	पुमान्गौः पुङ्गवः वृषभः
sp001-008613_KS_07	गोरतद्धितलुकि इति टच्
sp001-008614_KS_07	स केतुः चिह्नम् यस्य सः पुङ्गवकेतुः शिवः स्विन्नाङ्गुलिः आसीत्
sp001-008615_KS_07	अत्र उत्प्रेक्षते
sp001-008616_KS_07	पाणिसमागमेन पाण्योः संस्पर्शेन कर्त्रा
sp001-008617_KS_07	तयोः वधूवरयोः मनोभवस्य वृत्तिः अवस्थितिः समम् विभक्तेव
sp001-008618_KS_07	समीकृतेवेत्यर्थः
sp001-008619_KS_07	प्राक्सिद्धस्यापि अनुरागसाम्यस्य सम्प्रति तत्कार्यदर्शनात् पाणिसंस्पर्शकृतत्वम् उत्प्रेक्षते
sp001-008620_KS_07	ननु कन्या तु प्रथमसङ्गमे स्विन्नकरचरणा भवति पुमांस्तु रोमाञ्चितो भवतीति
sp001-008621_KS_07	वात्स्यायनेन विपरीतम् उक्तमिति चेत् नैष दोषः
sp001-008622_KS_07	एभिः अनयोः भावम् परीक्षतेति वाक्यशेषः एभिरिति बहुवचनेन
sp001-008623_KS_07	स्वेदरोमाञ्चग्रहणस्य सकलसात्त्विकोपलक्षणत्वावगमेन अनियमावधारणात्
sp001-008624_KS_07	अत एव रघुवंशे अन्यथाभिधानात् स्वोक्तिविरोध इत्यपास्तम्
sp001-008625_KS_07	तदेतत् रघुवंशसञ्जीविन्याम् सुव्यक्तम् अवोचम्
sp001-008626_KS_07	सात्त्विकास्तु स्तम्भप्रलयरोमाञ्चाः स्वेदो वैवर्ण्यवेपथू
sp001-008627_KS_07	अश्रुवैश्वर्यमित्यष्टौ सात्त्विकाः परिकीर्तिताः इति
sp001-008628_KS_07	प्रयुक्तेति
sp001-008629_KS_07	यत् यस्मात्कारणात् प्रयुक्तम् पाणिग्रहणम् यस्य तत् तथोक्तम् अन्यल्लौकिकम्
sp001-008630_KS_07	वधूश्च वरश्च वधूवरम्
sp001-008631_KS_07	समाहारे द्वन्द्वैकवद्भावः
sp001-008632_KS_07	तदानीम् पाणिग्रहणकाले अनयोः उमाशिवयोः सान्निध्ययोगात् सन्निधिभावत्
sp001-008633_KS_07	अग्र्याम् उत्तमाम् कान्तिम् शोभाम् पुष्यति पुष्णाति
sp001-008634_KS_07	तस्य उभयस्य उमामहेश्वररूपस्य मिथुनस्य श्रीः किम् कथ्यते
sp001-008635_KS_07	यत्प्रसादात् अन्यस्य शोभालाभः तस्य शोभा किमु वक्तव्या इत्यर्थः
sp001-008636_KS_07	विवाहसमये गौरीशिवौ वधूवरौ अनुप्रविशेताम् इत्यागमः
sp001-008637_KS_07	प्रदक्षिणेति
sp001-008638_KS_07	तन्मिथुनम् उदर्चिषः उन्नतज्वालस्य कृशानोः कर्मणः प्रदक्षिणप्रक्रमणात् प्रदक्षिणीकरणात् चकासे
sp001-008639_KS_07	किमिव
sp001-008640_KS_07	मेरोः उपान्तेषु परिसरेषु वर्तमानम् आवर्तमानम्
sp001-008641_KS_07	मेरुम् प्रदक्षिणीकुर्वदित्यर्थः
sp001-008642_KS_07	अन्योन्येन संसक्तम् सङ्गतम्
sp001-008643_KS_07	मिथुनस्यापि एतद्विशेषणम्
sp001-008644_KS_07	अहश्च त्रियामा च अहस्त्रियामम् रात्रिम् दिवमिव
sp001-008645_KS_07	समाहारे द्वन्द्वैकवद्भावः
sp001-008646_KS_07	ताविति
sp001-008647_KS_07	सः पुरस्तादेव हितम् विधत्ते इति पुरोधाः पुरोहितः अन्योन्यस्य संस्पर्शेन स्पर्शसुखेन
sp001-008648_KS_07	निमीलिताक्षौ तौ जाया च पतिश्च दम्पती कर्मभूतौ
sp001-008649_KS_07	जायाशब्दस्य दम्भावो निपातितः
sp001-008650_KS_07	वह्निम् त्रिः त्रिवारम्
sp001-008651_KS_07	द्वित्रिचतुर्भ्यः सुच् इति सुच्
sp001-008652_KS_07	परिणीय परितो नीत्वा
sp001-008653_KS_07	प्रदक्षिणीकार्या इत्यर्थः
sp001-008654_KS_07	नयतेः द्विकर्मकात् ल्यप्
sp001-008655_KS_07	समिद्धार्चिषि दीप्तज्वाले तस्मिन् वह्नौ वधूम् लाजमोक्षम् लाजविसर्गम् कारयामास
sp001-008656_KS_07	हृक्रोरन्यतरस्याम् इति विकल्पात् अणिकर्तुः कर्मत्वम्
sp001-008657_KS_07	सेति
sp001-008658_KS_07	सा वधूः गुरोः पुरोधसः उपदेशात् इष्टः
sp001-008659_KS_07	घ्राणतर्पण इत्यर्थः
sp001-008660_KS_07	गन्धो यस्य तम् लाजधूमाञ्जलिम् वदनम् निनाय
sp001-008661_KS_07	कपोलसंसर्पिणी शिखा यस्य सः तथोक्तः स धूमः तस्याः गौर्याः मुहूर्तकर्णोत्पलताम् प्रपेदे
sp001-008662_KS_07	धूमस्य विसृमरत्वात् मुहूर्तग्रहणम्
sp001-008663_KS_07	तदिति
sp001-008664_KS_07	तद्वधूमुखम् आचारधूमग्रहणात् आचारप्राप्तधूमत्वात् ईषत् आर्द्रे स्विन्ने अरुणे च
sp001-008665_KS_07	गण्डलेखे गण्डस्थले यस्य तत् तथोक्तम्
sp001-008666_KS_07	अक्ष्णोः उच्छ्वासि उद्गच्छत् कालाञ्जनस्य रागः अञ्जनम् यस्य तत् तथोक्तम्
sp001-008667_KS_07	क्लान्तः यवावतंसः यवाङ्कुरकर्णपूरः यस्य तत् तथाभूतम् बभूव
sp001-008668_KS_07	लाजाञ्जलिम् विसृज्य धूमाग्रम् जिघ्रेत् इति प्रयोगवृत्तिकारः
sp001-008669_KS_07	वधूमिति
sp001-008670_KS_07	अथ वधूम् द्विजः पुरोधाः प्राह
sp001-008671_KS_07	किमिति हे वत्से एष वह्निः तव विवाहम् प्रति
sp001-008672_KS_07	विवाहकर्मणि इत्यर्थः
sp001-008673_KS_07	कर्मसाक्षी कर्मद्रष्टा
sp001-008674_KS_07	भर्त्रा शिवेन सह मुक्तविचारया निर्विचारया त्वया धर्मचर्या धर्माचरणम् कार्या कर्तव्या इति
sp001-008675_KS_07	अयम् च प्राजापत्यविवाहः द्रष्टव्यः
sp001-008676_KS_07	यथाः आश्वलायनः सह धर्मम् चरेदिति प्राजापत्यः इति
sp001-008677_KS_07	आलोचनान्तमिति
sp001-008678_KS_07	भवस्य पत्न्या भवान्या
sp001-008679_KS_07	इन्द्रवरुणभवशर्वरुद्र इत्यादिना ङीष्
sp001-008680_KS_07	आनुगागमश्च
sp001-008681_KS_07	आलोचनान्तम् नेत्रान्तपर्यन्तम्
sp001-008682_KS_07	आङ् मर्यादाभिविद्ध्योः इत्यव्ययीभावः
sp001-008683_KS_07	श्रवणे श्रोत्रे वितत्य विस्तार्य तत् पूर्वोक्तम् गुरोः याज्ञिकस्य वचनम् सह धर्मम् चर इति वाक्यम्
sp001-008684_KS_07	निदाघकाले ग्रीष्मकाले
sp001-008685_KS_07	उल्बणतापया उत्कटसन्तापया पृथिव्या प्रथमम् आद्यम् माहेन्द्रम् पार्जन्यम् अम्भ इव पीतम्
sp001-008686_KS_07	अत्यादरेण शुश्राव इत्यर्थः
sp001-008687_KS_07	ध्रुवेणेति
sp001-008688_KS_07	प्रियम् दर्शनम् यस्य कर्मभूतस्य
sp001-008689_KS_07	तेन प्रियदर्शनेन ध्रुवेणशाश्वतेन भर्त्रा ध्रुवस्य नक्षत्रविशेषस्य दर्शनाय
sp001-008690_KS_07	ध्रुवो भभेदे क्लीबम् तु निश्चिते शाश्वते त्रिषु इत्यमरः
sp001-008691_KS_07	प्रयुज्यमाना दृश्यतामिति प्रेर्यमाणा ह्रीसन्नकण्ठी ह्रिया ह्रीनस्वरा
sp001-008692_KS_07	सा वधूः कथमपि आननम् उन्नमय्य दृष्ट इत्युवाच
sp001-008693_KS_07	इत्थमिति
sp001-008694_KS_07	इत्थम् अनेन प्रकारेण
sp001-008695_KS_07	इदमस्थमुः इति थमुप्रत्ययः
sp001-008696_KS_07	विधिज्ञेन विवाहप्रयोगज्ञेन
sp001-008697_KS_07	शास्त्रज्ञेनेत्यर्थः
sp001-008698_KS_07	पुरोहितेन हैमवतेन प्रयुक्तपाणिग्रहणोपचारौ कृतविवाहकर्माणौ प्रजानाम् पितरौ तौ
sp001-008699_KS_07	उमामहेश्वरौ पद्मासनस्थाय पद्मासनोपविष्टाय पितॄणाम् पित्रे पितामहाय ब्रह्मणे
sp001-008700_KS_07	पितामहो विरिञ्चौ स्यात् तातस्य जनकेऽपि च इति विश्वः
sp001-008701_KS_07	पितृव्यमातुलमातामहपितामहाः इति निपातनात्साधुः
sp001-008702_KS_07	प्रणेमतुः नमश्चक्रतुः
sp001-008703_KS_07	पितामहस्य पित्रोरपि पूज्यत्वादिति भावः
sp001-008704_KS_07	वधूरिति
sp001-008705_KS_07	वधूः कन्या विधात्रा ब्रह्मणा
sp001-008706_KS_07	हे कल्याणि शोभने वीरः प्रसवः अपत्यम् यस्याः सा वीरप्रसवा वीरसूः भवेति प्रतिनन्द्यते स्म
sp001-008707_KS_07	आशिषम् उक्त्वा इत्यर्थः
sp001-008708_KS_07	सः विधाता वाचस्पतिः वागीश्वरः अपि सन्
sp001-008709_KS_07	कस्कादिषु पाठात्साधुः
sp001-008710_KS_07	अष्टमूर्तौ शिवे तु आशास्यम् आकाङ्क्ष्यम् तत्र चिन्ता विचारः तस्याम् स्तिमितः मन्दः बभूव
sp001-008711_KS_07	तस्य निरीहस्य आशास्याभावात् आशिषि स्तिमितत्वमित्यर्थः
sp001-008712_KS_07	क्लृप्तेति
sp001-008713_KS_07	तौ जायापती वधूवरौ पश्चात् नमस्कारानन्तरम् क्लृप्ताः रचिताः उपचाराः
sp001-008714_KS_07	पुष्परचनादयः यस्याम् ताम् चतुरस्रवेदीम् एत्य प्राप्य
sp001-008715_KS_07	कनकासनस्थौ सन्तौ लौकिकम् लोके विदितम्
sp001-008716_KS_07	आचारप्राप्तमित्यर्थः
sp001-008717_KS_07	अत एव एषणीयम् आशास्यम्
sp001-008718_KS_07	तथाहि लौकिकाचारम् मनसापि न लङ्घयेत् इति शास्त्रात् अवश्यकर्तव्यमित्यर्थः
sp001-008719_KS_07	इषेः इच्छार्थात् अनीयर्प्रत्ययः
sp001-008720_KS_07	आर्द्राक्षतारोपणम् अन्वभूताम्
sp001-008721_KS_07	पत्रान्तेति
sp001-008722_KS_07	लक्ष्मीः श्रीदेवी पत्रान्तेषु दलप्रान्तेषु लग्नैः जलबिन्दुजालैः आकृष्टा आहृता
sp001-008723_KS_07	मुक्ताफलजालेन प्रान्तलम्बिना मुक्ताकलापेन या शोभा सा येन तत् तथोक्तम् आयतम् दीर्घम्
sp001-008724_KS_07	नालमेव दण्डः यस्य तत् कमलमेव आतपत्रम् तत् तयोः उपरि आधत्त दधौ
sp001-008725_KS_07	द्विधेति
sp001-008726_KS_07	अथ सरस्वती वाग्देवी द्विधा संस्कृतप्राकृतरूपेण द्वैविध्येन प्रयुक्तेन
sp001-008727_KS_07	उच्चारितेन वाङ्मयेन शब्दजालेन तन्मिथुनम् नुनाव तुष्टाव
sp001-008728_KS_07	णु स्तुतौ इति धातोर्लिट्
sp001-008729_KS_07	केन कमित्याह संस्कारेति
sp001-008730_KS_07	संस्कारेण शास्त्रव्युत्पत्त्या पूतेन प्रकृतिप्रत्ययविभागशुद्धेन
sp001-008731_KS_07	संस्कृतेनेत्यर्थः
sp001-008732_KS_07	वरेण्यम् वरणीयम्
sp001-008733_KS_07	श्लाघ्यमित्यर्थः
sp001-008734_KS_07	वृणोतेः औणादिकः एण्यप्रत्ययः
sp001-008735_KS_07	वरम् वोढारम् शिवम्
sp001-008736_KS_07	सुखेन ग्राह्यम् सुबोधम् निबन्धनम् रचना यस्य तेन वाङ्मयेन प्राकृतभाषया इत्यर्थः
sp001-008737_KS_07	वधूम् नुनाव
sp001-008738_KS_07	इत्यनेन सम्म्बन्धः
sp001-008739_KS_07	ताविति
sp001-008740_KS_07	तौ दम्पती सन्धिषु मुखादिनिर्वहणान्तेषु पञ्चसन्धिषु
sp001-008741_KS_07	तदुक्तम् दशरूपके
sp001-008742_KS_07	मुखम् प्रतिमुखम् गर्भः सावमर्षोपसंहृतिः इति
sp001-008743_KS_07	व्यञ्जितवृत्तिभेदम् स्फुटीकृतकौशिक्यादिवृत्तिविशेषम्
sp001-008744_KS_07	रसानुगुण्येनेति शेषः
sp001-008745_KS_07	तदुक्तम् भूपालेन
sp001-008746_KS_07	कौशिकी स्यात्तु श्रृङ्गारे रसे वीरे तु सात्वती
sp001-008747_KS_07	रौद्रबीभत्सयोर्वृत्तिः नियतारभटी पुनः
sp001-008748_KS_07	श्रृङ्गारादिषु भावज्ञैः रसेष्विष्टा तु भारती
sp001-008749_KS_07	तथा
sp001-008750_KS_07	कौशिक्यारभटी चैव सात्वतीभारती तथा
sp001-008751_KS_07	चतस्रो वृत्तयो ज्ञेयाः तासु नाट्यम् प्रतिष्ठितम् इति
sp001-008752_KS_07	रसान्तरेषु श्रृङ्गारादिरसभेदेषु
sp001-008753_KS_07	श्रृङ्गारादौ विषे वीर्ये गुणे रागे द्रवे रसः इत्यमरः
sp001-008754_KS_07	श्रृङ्गारहास्यकरुणरौद्रवीरभयानकाः
sp001-008755_KS_07	बीभत्साद्भुतशान्ताख्याः रसाः पूर्वैरुदाहृताः इति
sp001-008756_KS_07	प्रतिबद्धरागम् प्रतिनियमेन प्रवर्तितः वसन्तललितादिरागः यस्मिन् तम्
sp001-008757_KS_07	यस्मिन् रसे यः रागः विहितः तदनुसारेण प्रयुक्तरागमित्यर्थः
sp001-008758_KS_07	यथाह काहलः
sp001-008759_KS_07	रौद्रेऽद्भुते तथा वीरे पुंरागेण प्रगीयते
sp001-008760_KS_07	श्रृङ्गारहास्य करुणाः स्त्रीरागेण प्रकीर्तिताः
sp001-008761_KS_07	भयानके च बीभत्से शान्ते गेयो नपुंसके इति
sp001-008762_KS_07	ललिताङ्गहारम् मधुराङ्गविक्षेपम्
sp001-008763_KS_07	अङ्गहारोऽङ्गविक्षेपः इत्यमरः
sp001-008764_KS_07	आदौ भवम् आद्यम्
sp001-008765_KS_07	रूपकान्तरप्रकृतिभूतमित्यर्थः
sp001-008766_KS_07	तदुक्तम् आहुः प्रकरणादीनाम् नाटकम् प्रकृतिम्बुधाः इति
sp001-008767_KS_07	अप्सरसाम् उर्वश्यादीनाम्
sp001-008768_KS_07	प्रयुज्यते इति प्रयोगः रूपकम्
sp001-008769_KS_07	नाटकमित्यर्थः
sp001-008770_KS_07	आद्यमिति विशेषणात्
sp001-008771_KS_07	तम् मुहूर्तम् अपश्यताम् दृष्टवन्तौ
sp001-008772_KS_07	पाघ्राध्मास्था इत्यादिना दृशेः पश्यादेशः
sp001-008773_KS_07	देवा इति
sp001-008774_KS_07	देवाः इन्द्रादयः तदन्ते तस्य प्रयोगदर्शनस्य अन्ते अवसाने ऊढभार्यम्
sp001-008775_KS_07	परिणीतदारम् हरम् किरीटेषु बद्धाः अञ्जलयः येषाम् ते तथोक्ताः सन्तः
sp001-008776_KS_07	निपत्य प्रणम्य शापावसाने प्रतिपन्नमूर्तेः लब्धशरीरस्य
sp001-008777_KS_07	परिणेष्यति पार्वतीम् यदा इत्यादिना शापस्य पार्वतीपरिणयान्तत्वादित्यर्थः
sp001-008778_KS_07	पञ्चशरस्य कामस्य कर्तुः
sp001-008779_KS_07	सेवाम् ययाचिरे
sp001-008780_KS_07	पुनः समासादितशरीरस्य तस्य सेवा स्वीक्रियताम् इति प्रार्थयामासुः इत्यर्थः
sp001-008781_KS_07	दुह्याच्पच् इत्यादिना द्विकर्मकत्वम्
sp001-008782_KS_07	तस्येति
sp001-008783_KS_07	विमन्युः विगतक्रोधः भगवान् ईश्वरः आत्मनि अपि
sp001-008784_KS_07	तस्य कामस्य सायकानाम् व्यापारम् अनुमेने
sp001-008785_KS_07	तथाहि कार्यविद्भिः कार्यज्ञैः
sp001-008786_KS_07	अथवा कालविद्भिः अवसरज्ञैः
sp001-008787_KS_07	काले योग्यावसरे प्रयुक्ता अनुष्ठिता भर्तृषु स्वामिषु
sp001-008788_KS_07	विषये विज्ञापना सिद्धिम् एति खलु
sp001-008789_KS_07	सफला भवतीत्यर्थः
sp001-008790_KS_07	अयमेव अस्य स्मरसेवास्वीकारः
sp001-008791_KS_07	यत् आत्मन्यपि तत्सायकव्यापारम् अङ्गीकृतवान् इति
sp001-008792_KS_07	अथेति
sp001-008793_KS_07	अथ इन्दुमौलिः इश्वरः तान् विबुधगणान् विसृज्य क्षितिधरपतिकन्याम्
sp001-008794_KS_07	पार्वतीम् करेण आददानः कनककलशयुक्तम् मङगलार्थम् अन्तर्निहितम् हेममयपूर्णकुम्भम्
sp001-008795_KS_07	भक्तयः
sp001-008796_KS_07	पुष्पादिरचनाः तासाम् शोभया सनाथम्
sp001-008797_KS_07	सहितमित्यर्थः
sp001-008798_KS_07	क्षितिविरचितशय्यम् क्षितौ विरचिता स्थण्डिले कल्पिता शय्या तल्पम्
sp001-008799_KS_07	यस्मिंस्तत् तथोक्तम् कौतुगागारम् आगात् शय्यागृहम् जगाम
sp001-008800_KS_07	अत्र आश्वलायनः
sp001-008801_KS_07	अत ऊर्ध्वमक्षारलवणाशिनौ अधःशायिनौ ब्रह्मचारिणौ स्याताम् इति
sp001-008802_KS_07	अथ ऊर्ध्वम् विवाहात् ऊर्ध्वम्
sp001-008803_KS_07	आ त्रिरात्रादिति शेषः
sp001-008804_KS_07	त्रिरात्रम् द्वादशरात्रम् वा इति वचनात्
sp001-008805_KS_07	तथा कामशास्त्रेऽपि अथ परिणयरात्रौ प्रक्रमेणैव
sp001-008806_KS_07	किञ्चित् तिसृषु च रजनीषु स्तब्धभावा दुनोति
sp001-008807_KS_07	त्रिदिनमिह न भिन्द्यात् ब्रह्मचर्यम् न च अस्याः हृदयम् अननुरुध्य स्वेच्छया नर्म कुर्यात् इति
sp001-008808_KS_07	नवेति
sp001-008809_KS_07	तत्र कौतुकागारे ईशः ईश्वरः नवपरिणयेन नवोद्वाहेन या लज्जा
sp001-008810_KS_07	सा भूषणम् यस्याः ताम् अत एव तेन ईश्वरेण कृताक्षेपम् कृताकर्षणम्
sp001-008811_KS_07	उन्नमितमिति यावत्
sp001-008812_KS_07	वदनम् अपहरन्तीम् साचीकुर्वन्तीम्
sp001-008813_KS_07	अयम् लज्जानुभावः
sp001-008814_KS_07	अनुभावान्तरम् आह
sp001-008815_KS_07	शयनसखीभ्योऽपि शयने सहशायिनीभ्योऽपि नर्मसहचरीभ्योपीत्यर्थः
sp001-008816_KS_07	कथञ्चित् कृच्छ्रेण दत्तवाचम् दत्तोत्तराम् गौरीम् प्रमथाः
sp001-008817_KS_07	भृङ्गिरिटिप्रभृतयः हास्यरसाधिदेवताः पशुपतेः पारिषदाः
sp001-008818_KS_07	यथाः भरतः
sp001-008819_KS_07	श्रृङ्गारो विष्णुदैवत्यो हास्यः प्रमथदैवतः इति
sp001-008820_KS_07	प्रमथाः स्युः पारिषदाः इत्यमरः
sp001-008821_KS_07	तेषाम् मुखविकारैः मुखविकृतचेष्टितैः गूढम् अप्रकाशम् हासयामास
sp001-008822_KS_07	हासाद्युपायैः लज्जाम् अपाकर्तुम् प्रवृत्त इत्यर्थः
sp001-008823_KS_07	यथाह गोनर्दः हासेन मधुना नम्रवचसा लज्जिताम् प्रियाम्
sp001-008824_KS_07	विलुप्तलज्जाम् कुर्वीत निपुणैश्च सखीजनैः इति
sp001-008825_KS_07	इति श्रीमन्महामहोपाध्याय कोलाचलमल्लिनाथसूरिविरचितया सञ्जीविनीसमाख्यया व्याख्यया समेतः
sp001-008826_KS_07	श्रीकालिदासकृतौ कुमारसम्भवे महाकाव्य उमापरिणयोनाम सप्तमः सर्गः
sp001-008827_KS_09	अथ नवमः सर्गः
sp001-008828_KS_09	तथाविध इति
sp001-008829_KS_09	प्रियायाः पार्वत्याः सम्बन्धिनि मुखारविन्दे वदनकमले मधुपः भ्रमरभूतः
sp001-008830_KS_09	ईशः शिवः तथाविधे पूर्वोक्तप्रकारे अनङ्गरसप्रसङ्गे कामरसावसरे सम्भोगस्य वेश्म गृहम्
sp001-008831_KS_09	अन्तः प्रविशन्तम् एकम् पारावतम् कपोतम् ददर्श दृष्टवान्
sp001-008832_KS_09	सर्गेऽस्मिन् वृत्तम् उपजातिः
sp001-008833_KS_09	सुकान्तेति
sp001-008834_KS_09	कथम्भूतम् पारावतम्
sp001-008835_KS_09	सुकान्तम् अतिमनोहरम् यत्कान्तामणितम् रमणीरतिकूजितम्
sp001-008836_KS_09	मणितम् रतिकूजितम् इत्यमरः
sp001-008837_KS_09	तस्य अनुकारः अनुकरणम् यत्र यस्मिन्कर्मणि तद्यथा तथा कूजन्तम् शब्दायमानम्
sp001-008838_KS_09	तथा आघूर्णिते रक्तनेत्रे येन तथोक्तम्
sp001-008839_KS_09	तथा प्रस्फारितः विस्तारितः उन्नम्रः उच्चैः तथा विनम्रः कण्ठः यस्य तम्
sp001-008840_KS_09	तथा मुहुर्मुहुः वारंवारम् न्यञ्चितः सङ्कुचितः चारुः पुच्छः पश्चाद्भागो येन तथोक्तमित्यर्थः
sp001-008841_KS_09	पुच्छः पश्चात्प्रदेशे स्यात् इति विश्वः
sp001-008842_KS_09	विश्रृङ्खलमिति
sp001-008843_KS_09	पुनः कथम्भूतम्
sp001-008844_KS_09	विशृङ्खलम् विगतश्रृङ्खलाकम्
sp001-008845_KS_09	अनेन विशेषणेन कदाचित्कस्यापि बन्धनाभावस्य द्योतनात् स्वेच्छाविहारित्वम् ध्वन्यते
sp001-008846_KS_09	श्रृङ्खला पुंस्कटीवस्त्रबन्धेऽपि निगडेऽपि च इति विश्वः
sp001-008847_KS_09	पक्षत्योः पक्षमूलयोः युग्मम् द्वयम्
sp001-008848_KS_09	पक्षात्तिः इति तिप्रत्ययः
sp001-008849_KS_09	तथा ईषन्मदेन हेतुना आनन्दगतिम् च दधानम्
sp001-008850_KS_09	तथा शुभ्रांशोः चन्द्रस्य वर्ण इव वर्णः यस्य तम्
sp001-008851_KS_09	विधुः सुधांशुः शुभ्रांशुः इत्यमरः
sp001-008852_KS_09	तथा जटिलौ जटायुक्तौ अग्रपादौ यस्य तम्
sp001-008853_KS_09	जटिलस्तु जटायुक्तः इति विश्वः
sp001-008854_KS_09	तथा मण्डलकैः मण्डलाकारगतिविशेषैः इतस्ततः चरन्तम् भ्रममाणम्
sp001-008855_KS_09	तम् कपोतम् ददर्शेति सम्बन्धः
sp001-008856_KS_09	मण्डलके इति पाठे सुरतमण्डप इति व्याख्येयम्
sp001-008857_KS_09	त्रिभिः एतद्विशेषकम्
sp001-008858_KS_09	रतीति
sp001-008859_KS_09	रत्या स्वपत्न्या द्वितीयेन
sp001-008860_KS_09	रतिसहायेनेत्यर्थः
sp001-008861_KS_09	मनोभवेन कर्त्रा
sp001-008862_KS_09	प्रविगाह्यमानात् अवलोड्यमानात् सुधायाः ह्रदात् नवम् उत्थम् उत्पन्नम् फेनस्य चयमिव स्थितम्
sp001-008863_KS_09	तम् कपोतम् वीक्ष्य इन्दुमौलिः शिवः क्षणम् अभ्यनन्दत् अस्तौषीत्
sp001-008864_KS_09	कपोतरूपे वस्तुनि धवलिमरूपधर्मेण गम्यमानेन फेनचयरूपवस्तूत्प्रेक्षालङ्कारः
sp001-008865_KS_09	तस्येति
sp001-008866_KS_09	अन्तर्भवतीत्यन्तर्भवः
sp001-008867_KS_09	सर्वान्तर्व्यापीत्यर्थः
sp001-008868_KS_09	स देवः हरः दिव्याम् भव्याम् कामपि लोकोत्तराम् तस्य पारावतस्य आकृतिम् वीक्ष्य
sp001-008869_KS_09	छद्मना कैतवेन विहङ्गम् कपोतस्वरूपधारिणम् अग्निम् विचिन्तयन् वितर्कयन् संविविदे विजज्ञे
sp001-008870_KS_09	निश्चयात्मकबुद्ध्या अग्निरेव अयमिति बुबुधे इत्यर्थः
sp001-008871_KS_09	समोगम्यृच्छि इत्यादिना आत्मनेपदम्
sp001-008872_KS_09	रुषा भ्रुवोः भङ्गेन भीमः भयङ्करश्च बभूव
sp001-008873_KS_09	असामयिकागमनकारित्वादिति भावः
sp001-008874_KS_09	स्वरूपमिति
sp001-008875_KS_09	ततः अनन्तरम् हुताशः अग्निः त्रसन् बिभ्यत्सन्
sp001-008876_KS_09	वा भ्राश इत्यादिना वैकल्पिकत्वात् न श्यन्
sp001-008877_KS_09	स्वरूपम् आग्नेयम् रूपम् आस्थाय आश्रित्य
sp001-008878_KS_09	अथ स्वरूपाश्रयणानन्तरम्
sp001-008879_KS_09	वलन् उद्भवन् कम्पः यथा तथा कृतः बद्धः अञ्जलिः येन
sp001-008880_KS_09	तथा नितराम् प्रवेपमानः कम्पमानश्च सन् स्मरारिम् शिवम् व्यक्तम् स्फुटम् इदम् वक्ष्यमाणम् वचः अध्युवाच उक्तवान्
sp001-008881_KS_09	दुह्याच् इत्यादिना ब्रुवः द्विकर्मकत्वम्
sp001-008882_KS_09	असीति
sp001-008883_KS_09	हे प्रभो त्वम् एकः जगताम् अधीशः असि
sp001-008884_KS_09	त्वत्सदृशः जगताम् पालयिता न कोऽप्यन्यः अस्तीत्यर्थः
sp001-008885_KS_09	अत एव स्वर्गौकसाम् इन्द्रादीनाम् विपदः त्वम् निहंसि दूरीकरोषि
sp001-008886_KS_09	ततः कारणात् सुरेन्द्रप्रमुखाः देवाः त्वाम् उपासते
sp001-008887_KS_09	यतः दैत्यवरैः विधूताः तिरस्कृताः
sp001-008888_KS_09	त्वयेति
sp001-008889_KS_09	हे प्रभो प्रियायाः पार्वत्याः प्रेम्णा हेतुना वशंवदेन वशीभूतेन
sp001-008890_KS_09	प्रियवशे वदः खच् इति खच्
sp001-008891_KS_09	अरुर्द्विषदित्यादिना मुम्
sp001-008892_KS_09	तेन त्वया रहःस्थितेन सता सुरताद्धेतोः ऋतूनाम् शतम् व्यतीतम्
sp001-008893_KS_09	इणः कर्मणि लिट्
sp001-008894_KS_09	अथ च सुरेन्द्रः त्वदवीक्षणेन तवानवलोकनेन आर्तः पीडितः सन् सुरैः सह परम् अत्यन्तम् दैन्यम् प्राप
sp001-008895_KS_09	त्वद्विरहासहत्वादिति भावः
sp001-008896_KS_09	त्वदीयेति
sp001-008897_KS_09	हे विद्वन् त्वदीया त्वत्कर्मिका या सेवा तस्याः अवसरस्य प्रतीक्षा येषाम् तैः शक्रमुखैः इन्द्रादिभिः
sp001-008898_KS_09	सुरैः अभ्यर्थितः अहम् त्वाम् अन्वेष्टुम् मृगयितुम् समयोचितेन विहङ्गरूपेण पारावतरूपेण
sp001-008899_KS_09	जिह्रेति यन्नैव कुतोऽपि तिर्यक्कश्चित्तिरश्चस्त्रपते न तेन
sp001-008900_KS_09	इति श्रीहर्षोक्तेरिति भावः
sp001-008901_KS_09	उपागतोऽस्मि
sp001-008902_KS_09	इतीति
sp001-008903_KS_09	हे प्रभो हे भगवन् तत् तस्मात्कारणात्
sp001-008904_KS_09	इति चेतसि सम्प्रधार्य संविचार्य नः अस्माकम् अपराधम् क्षमस्व
sp001-008905_KS_09	असमये इन्द्रप्रेरितस्य तव अपराधः कथम् सोढव्यः इति चेत् तत्र आह
sp001-008906_KS_09	परेति
sp001-008907_KS_09	परैः अभिभूताः पराभिभूताः अत एव शरणार्थिनः रक्षितारम् याचमानाः
sp001-008908_KS_09	शरणम् गृहरक्षित्रोः इत्यमरः
sp001-008909_KS_09	अमी इन्द्रादयः कालातिपातम् कालविलम्बम् किम् कथम् क्षमन्ते
sp001-008910_KS_09	आर्तैः कालविलम्बो न सह्यत इति भावः
sp001-008911_KS_09	प्रतीक्षते जातु न कालमार्तः इति न्यायात्
sp001-008912_KS_09	वद
sp001-008913_KS_09	कथयेत्यर्थः
sp001-008914_KS_09	प्रभो इति
sp001-008915_KS_09	हे प्रभो प्रसीद प्रसन्नो भव
sp001-008916_KS_09	आत्मपुत्रम् आशु सृज
sp001-008917_KS_09	यम् आत्मपुत्रम् सेनान्यम् प्राप्य असौ सुरेन्द्रः तव प्रसादात्
sp001-008918_KS_09	स्वर्लोकलक्ष्म्याः प्रभुताम् अवाप्य जगत्त्रयम् पाति रक्षिष्यति
sp001-008919_KS_09	वर्तमानसामीप्ये वर्तमानवद्वा इति लट्
sp001-008920_KS_09	स इति
sp001-008921_KS_09	सः शङ्करः इति इत्येवम्भूतम् अर्थवतीम् सार्थकाम्
sp001-008922_KS_09	योग्यामिति यावत्
sp001-008923_KS_09	ताम् जातवेदसः अग्नेः विज्ञापनाम् प्रार्थनाम् निशम्य श्रुत्वा प्रसन्नः अभूत्
sp001-008924_KS_09	तथाहि
sp001-008925_KS_09	गिरीशाः वाग्मिनः पुरुषाः
sp001-008926_KS_09	रुचिराभिः गीर्भिः ईशम् स्वामिनम् परितोषयन्ति
sp001-008927_KS_09	प्रसादयन्तीत्यर्थः
sp001-008928_KS_09	प्रसन्नेति
sp001-008929_KS_09	प्रसन्नचेताः सः मदनान्तकारः हरः जयिनः जयशीलस्य तथा जयाय शत्रुपराजयार्थम्
sp001-008930_KS_09	शक्रस्य सेनाधिपतेः तारकारेः तारकशत्रोः अपत्यस्येत्यर्थः
sp001-008931_KS_09	भवाय जन्मने
sp001-008932_KS_09	तत्कर्तुमित्यर्थः
sp001-008933_KS_09	भावि भविष्यत्किञ्चित् चेतसि व्यचिन्तयत् विचचारेत्यर्थः
sp001-008934_KS_09	युगान्तेति
sp001-008935_KS_09	अथ सः शिवः
sp001-008936_KS_09	युगान्तकालस्य अग्निमिव अविषह्यम् सोढुमशक्यम् मन्मथरङ्गस्य कामक्रीडायाः भङ्गाद्धेतोः
sp001-008937_KS_09	परिच्युतम् भ्रष्टम् तथा अमोघम् सफलम् तत्प्रसिद्धम् रतान्तस्य सुरतान्तस्य रेतः वीर्यम् हिरण्यरेतसि वह्नौ आधात् निदधे
sp001-008938_KS_09	यतः ऊर्ध्वरेताः ऊर्ध्वगामिवीर्य इत्यर्थः
sp001-008939_KS_09	अथेति
sp001-008940_KS_09	अथ अनन्तरम् अग्निः विशुद्धम् आत्मदेहम् उष्णबाष्पानिलेन मुखनिःश्वासेन दूषितम्
sp001-008941_KS_09	म्लानीकृतम् अन्तः मध्यम् यस्य तम्
sp001-008942_KS_09	आदर्शमिव सहसा भूम्ना बाहुल्येन
sp001-008943_KS_09	पुरारेः शिवसम्बन्धिनः रेतसः परिक्षेपः तेन कुवर्णम् कुत्सितवर्णम् बभार धृतवान्
sp001-008944_KS_09	त्वमिति
sp001-008945_KS_09	रतानन्दः सुरतानन्दः तत्र यत्सुखम् तस्य भङ्गात् अन्तरायात् हेतोः रुष्टा अद्रिसुता पार्वती
sp001-008946_KS_09	हे अनल त्वम् सर्वम् मेध्यम् अमेध्यम् वा भक्षति तथोक्तः
sp001-008947_KS_09	तथा भीमम् भयानकम् कर्म यस्य
sp001-008948_KS_09	तथा कुष्ठेन अभिभूतः पराभूतः
sp001-008949_KS_09	तथा धूमः गर्भे मध्ये यस्य तथोक्तश्च भव
sp001-008950_KS_09	इत्थम् हुताशम् अग्निम् शशाप
sp001-008951_KS_09	शपति स्मेत्यर्थः
sp001-008952_KS_09	अत्र ज्ञीप्स्यमानत्वाभावात् श्लाघह्नुङ्स्था इति न सम्प्रदानत्वम्
sp001-008953_KS_09	दक्षस्येति
sp001-008954_KS_09	वह्निः अग्निः दक्षस्य शापेन हेतुना क्षयी क्षयरोगवान् शशी चन्द्र इव
sp001-008955_KS_09	तथा हिमेन शीतेन प्लुष्टः दग्धः
sp001-008956_KS_09	प्लुष दाहे कर्मणि निष्ठा
sp001-008957_KS_09	सरोजकोश इव
sp001-008958_KS_09	वपुः स्वशरीरम् उग्रस्य शिवस्य
sp001-008959_KS_09	उग्रः कपर्दी श्रीकण्ठः इत्यमरः
sp001-008960_KS_09	रेतश्चयेन वीर्यसङ्घातेन
sp001-008961_KS_09	शुक्रम् तेजोरेतसी च इत्यमरः
sp001-008962_KS_09	हेतुभूतेन विरूपम् भ्रष्टशोभम् एतादृशम् वहन् निर्जगाम सम्भोगवेश्मतः निःसृतवान्
sp001-008963_KS_09	किलेति प्रसिद्धे
sp001-008964_KS_09	स इति
sp001-008965_KS_09	पावकस्य वह्नेः आलोकेन या रुट् क्रौधः तया हेतुना विलक्षाम् विरूपो विकृतिम् आपन्नः
sp001-008966_KS_09	लक्षः लक्षणम् चिह्नम् शरीरशोभा यस्याः ताम्
sp001-008967_KS_09	तथा स्मरत्रपाभ्याम् कामलज्जाभ्याम् स्मेरम् सस्मितम् विनम्रम् नतम् च वक्त्रम् यस्याः तथोक्ताम्
sp001-008968_KS_09	गिरीन्द्रपुत्रीम् पार्वतीम् सः हरः श्रृङ्गारगर्भैः अत एव मधुरैः वचोभिः विनोदयामास
sp001-008969_KS_09	प्रसादितवानित्यर्थः
sp001-008970_KS_09	हर इति
sp001-008971_KS_09	हरः हृदयस्य प्रियायाः अस्याः पार्वत्याः अकलङ्किनः मुखेन्दोः सम्बन्धिनम् तथा घनानि यानि घर्मतोयानि
sp001-008972_KS_09	प्रस्वेदजलानि तैः विकीर्णम् व्याप्तम् नेत्रयोः अञ्जनमेव अङ्कः कलङ्कः
sp001-008973_KS_09	तम् द्वितीयम् यत् कौपीनम् योगिनः स्कन्धलम्बि वस्त्रम्
sp001-008974_KS_09	कौपीनम् स्यादधोवस्त्रम् योगिनः स्कन्धलम्बि च इति मेदिनी
sp001-008975_KS_09	तस्य चलम् यदञ्चलम् प्रान्तः तेन अहरत् हृतवान्
sp001-008976_KS_09	अकलङ्कस्य कलङ्कानौचित्यादिति भावः
sp001-008977_KS_09	मन्देनेति
sp001-008978_KS_09	हरः शिवः
sp001-008979_KS_09	मन्देन लघुप्रचारेण
sp001-008980_KS_09	तथा खिन्नाः अलसप्रयोगेण उदासीनाः अङ्गुलयः यस्य तेन
sp001-008981_KS_09	तथा कम्प्रेण कम्पशीलेन
sp001-008982_KS_09	नमिकम्पिस्म्यजसकम् इति रः
sp001-008983_KS_09	करेण कृत्वा तस्याः पार्वत्याः वदनारविन्दात् घर्मस्य घर्मरूपम् वा जलम् परामृशन्
sp001-008984_KS_09	विश्लेषयन् सहेलम् सक्रीडम् यथा तथा व्यजनस्य अनिलेन कृत्वा जहार
sp001-008985_KS_09	रतिश्लथमिति
sp001-008986_KS_09	अमृतमूर्तिः चन्द्रः मौलौ यस्य सः हरः देवः
sp001-008987_KS_09	रतौ श्लथम् शिथिलबन्धनम् अत एव अंसयोः स्कन्धयोः
sp001-008988_KS_09	अवसक्तम् लग्नम् अत एव विगलन्ति अधःपातुकानि प्रसूनानि यस्य तम् तस्याः कबरीकलापम् कचभारम्
sp001-008989_KS_09	पारिजातोद्भवपुष्पमय्या पारिजातोद्भवानि कल्पवृक्षजानि यानि पुष्पाणि तत्प्रचुरया स्रजा मालया बबन्ध
sp001-008990_KS_09	तत्प्रकृतवचने इति प्राचुर्ये मयट्
sp001-008991_KS_09	ततः टिड्ढाणञ् इति ङीप्
sp001-008992_KS_09	कपोलपाल्यामिति
sp001-008993_KS_09	इन्दुमुखः हरः सुमुख्याः पार्वत्याः सम्बन्धिन्याम्
sp001-008994_KS_09	कपोलपाल्याम् मृगनाभ्याः कस्तूर्याः या चित्रा पत्त्रावली पत्ररचना ताम्
sp001-008995_KS_09	सिद्धस्य स्मरस्य कामस्य जगन्ति विमुह्यन्ति यैः तेषाम् मन्त्राणाम्
sp001-008996_KS_09	यानि अक्षराणि वर्णाः तेषाम् श्रेणिम् पङ्क्तिम् इव उल्लिलेख लिखितवान्
sp001-008997_KS_09	अत्र पत्ररचनारूपे वस्तुनि अक्षरश्रेणिरूपणात् वस्तूत्प्रेक्षालङ्कारः
sp001-008998_KS_09	रथस्येति
sp001-008999_KS_09	स हरः
sp001-009000_KS_09	कर्णावभि कर्णसम्मुखे तन्मुखस्य पार्वतीमुखरूपस्य रथस्य सम्बन्धि ताटङ्करूपम् चक्रद्वितयम् चक्रद्वयम् न्यधात्
sp001-009001_KS_09	यतः विषमेषुः एष पुष्पचापः कामः जगज्जिगीषुः त्रिभुवनविजयेच्छुः सन् यम् आरोहति
sp001-009002_KS_09	ध्रुवम् निश्चितम्
sp001-009003_KS_09	मुखरूपिणम् रथम् आरुह्य जगन्ति विजेतुम् इच्छति कामः इति भावः
sp001-009004_KS_09	तस्या इति
sp001-009005_KS_09	स हरः तस्याः कण्ठे
sp001-009006_KS_09	पिहिते स्वप्रसारेण आवृते स्तनाग्रे चूचुके यया तथोक्ताम् मुक्ताफलहार एव वल्ली ताम् न्यधत्त निदधे
sp001-009007_KS_09	या मुक्ताफलहारवल्ली मेरुद्वितयस्य मूर्ध्नि स्थितस्य गङ्गायाः ओघयोः प्रवाहयोः युगस्य लक्ष्मीम् शोभाम् प्राप
sp001-009008_KS_09	तद्वत् शुशुभे इत्यर्थः
sp001-009009_KS_09	अभूतोपमा
sp001-009010_KS_09	नखेति
sp001-009011_KS_09	स्मरारिः हरः नखव्रणश्रेणिभिः आत्मप्रयुक्ताभिः वरे मनोहरे तस्याः नितम्बबिम्बे रशनाकलापम्
sp001-009012_KS_09	चलम् स्वम् चेतः एव मृगः तस्य बन्धनाय मनोभुवः सम्बन्धिनम् पाशमिव बबन्ध
sp001-009013_KS_09	मनोभूः अस्य आत्मनः चेतोमृगस्य रशनाकलापरूपजालेन
sp001-009014_KS_09	बन्धनम् करिष्यत्यतः हरः स्वयमेव तत्र तम् निदधौ इत्यर्थः
sp001-009015_KS_09	नहि कामलुब्धः आत्मनीनम् गणयतीति भावः
sp001-009016_KS_09	भालेक्षणेति
sp001-009017_KS_09	सः हरः भाले यदीक्षणम् नेत्रम् तदेव अग्निः
sp001-009018_KS_09	दीपकरूप इत्यर्थः
sp001-009019_KS_09	तत्र अञ्जनम् स्वयम् भङ्क्त्वा पातयित्वा
sp001-009020_KS_09	अथ च नवोत्पलाक्ष्याः तस्याः पार्वत्याः दृशोः साधु निवेश्य सम्यक् अञ्जयित्वा
sp001-009021_KS_09	अथ च पुलकैः रोमाञ्चैः उपगूढे व्याप्ते विनीले श्यामले कण्ठे
sp001-009022_KS_09	स्वीय इति शेषः
sp001-009023_KS_09	अङ्गुलिम् उज्जघर्ष घृष्टवान्
sp001-009024_KS_09	यथा अन्योऽपि दीपकोपरि अङ्गुल्यैव कज्जलम् पातयित्वा
sp001-009025_KS_09	स्वस्त्रीनेत्रयोः निवेश्य कुत्रचित् अङ्गुलिम् उद्घर्षति तद्वत्
sp001-009026_KS_09	अङ्गुलिलग्नकज्जलनिवारणार्थमिति भावः
sp001-009027_KS_09	स्वभावोक्तिरलङ्कारः
sp001-009028_KS_09	अलक्तकमिति
sp001-009029_KS_09	इन्दुचूडः हरः सरोरुहाक्ष्याः पार्वत्याः पादसरोरुहाग्रे अलक्तकम् सन्निवेश्य अनुलिप्य
sp001-009030_KS_09	करेणेति शेषः
sp001-009031_KS_09	स्वस्य मौलौ यद्गङ्गासलिलम् तेन कृत्वा हस्तस्य अरुणत्वम् अक्षालयत् ममार्ज
sp001-009032_KS_09	भस्मेति
sp001-009033_KS_09	स हरः
sp001-009034_KS_09	आदर्शतलम् भस्मना अनुलिप्ते स्वकीये वपुषि विमृज्य शुद्धम् कृत्वा
sp001-009035_KS_09	नेपथ्यानाम् आकल्पवेषाणाम् लक्ष्म्याः शोभायाः परिभावनार्थम् अवलोकनार्थम्
sp001-009036_KS_09	सहेलम् यथा तथा जीवितवल्लभाम् प्रियाम् अदर्शयत्
sp001-009037_KS_09	प्रियेणेति
sp001-009038_KS_09	प्रियेण हरेण दत्ते मणीनाम् दर्पणे आदर्शे सम्भोगस्य चिह्नानि
sp001-009039_KS_09	नखक्षतादीनि यत्र तथोक्तम् स्वम् वपुः विभाव्य अवलोक्य
sp001-009040_KS_09	भावनात्र विलोकनपरिणता ज्ञेया
sp001-009041_KS_09	त्रपावती सलज्जा
sp001-009042_KS_09	एतानि चिह्नानि विलोक्य अन्यः किम् वदिष्यतीति विचारजनितया लज्जया अन्धा इत्यर्थः
sp001-009043_KS_09	सा पार्वती तत्र हरे
sp001-009044_KS_09	घनम् अनुरागम् प्रेम रोमाञ्चानाम् दम्भेन कैतवेन बहिः बहिःस्थितत्ववैशिष्ट्यपूर्वकम् बभार धृतवती
sp001-009045_KS_09	अन्तः अस्याः यः अनुरागः अभूत् स एव बहिः रोमाञ्चत्वेन परिणत इति भावः
sp001-009046_KS_09	नेपथ्येति
sp001-009047_KS_09	सा पार्वती
sp001-009048_KS_09	आदर्शतले दयितेन हरेण उपक्लृप्ताम् रचिताम् नेपथ्यलक्ष्मीम् अभूषणमण्डनम् सस्मेरम् सस्मितम्
sp001-009049_KS_09	अत्र स्मितस्य अनुरागव्यञ्जकत्वम्
sp001-009050_KS_09	यथा तथा विलोक्य उद्धूतः त्यक्तः विलक्षभावः पूर्वसञ्जातवैलक्ष्यम् यया
sp001-009051_KS_09	प्रसन्ना इत्यर्थः तथोक्ता सती
sp001-009052_KS_09	आत्मानम् सौभाग्यवतीषु सतीषु मध्ये धुर्यम् अग्रगण्यम् अमंस्त मेने
sp001-009053_KS_09	प्रियकृतनेपथ्यलक्ष्म्याः अन्यदुर्लभत्वादिति भावः
sp001-009054_KS_09	अन्तरिति
sp001-009055_KS_09	अथ अनन्तरम् तत्र अवसरे समये विजया जया चेति उभे स्निग्धे सार्द्रचित्ते वयस्ये सख्यौ
sp001-009056_KS_09	आलिः सखी वयस्या च इत्यमरः
sp001-009057_KS_09	अन्तः प्रविश्य तत्र शशिनः खण्डम् मौलौ यस्य तथोक्तस्य हरस्य सम्बन्धिनि
sp001-009058_KS_09	अङ्के स्थिताम् ताम् पार्वतीम् कलानाम् भूषणकरणचातुरीविशेषाणाम् सुसम्पदा शोभनया सम्पदा
sp001-009059_KS_09	शोभया इत्यर्थः
sp001-009060_KS_09	उपाचरताम्
sp001-009061_KS_09	अलञ्चक्रतुरित्यर्थः
sp001-009062_KS_09	उपाचरतामिति लङः प्रथमपुरुषस्य द्विवचनम्
sp001-009063_KS_09	व्यधुरिति
sp001-009064_KS_09	बहिः प्रदेशे वैतालिकाः वन्दिनः चित्रेण चरित्रेण चारु मनोहरम् मङ्गलरूपम् गानम्
sp001-009065_KS_09	गीतमित्यर्थः
sp001-009066_KS_09	उच्चैः उच्चस्वरेण व्यधुः चक्रुः
sp001-009067_KS_09	तथा गन्धर्वगणाश्च पिनाकपाणेः हरस्य प्रमोदाय आनन्दाय
sp001-009068_KS_09	प्रमोदामोदसम्मदाः इत्यमरः
sp001-009069_KS_09	सशङ्खस्वनम् पाञ्चजन्यशब्दसहितम् यथा तथा जगुः
sp001-009070_KS_09	गायन्ति स्म
sp001-009071_KS_09	तत इति
sp001-009072_KS_09	ततः अनन्तरम् स्वस्य स्वर्क्तृकायाः सेवायाः अवसरे समये
sp001-009073_KS_09	तस्य हरस्य यदालोकनम् तत्र तत्पराणाम् आसक्तानाम् सुराणाम् गणान् कर्मभूतान्
sp001-009074_KS_09	नन्दी कर्ता
sp001-009075_KS_09	प्रणतः नम्रीभूतः सन् द्वारि प्रविश्य
sp001-009076_KS_09	न तु अन्तरेवेत्यर्थः
sp001-009077_KS_09	कृताञ्जलिः सन्
sp001-009078_KS_09	निवेदयामास
sp001-009079_KS_09	देवाः भवदवलोकन समुत्सुकाः सन्तीति हरम् बोधयामासेत्यर्थः
sp001-009080_KS_09	महेश्वर इति
sp001-009081_KS_09	महान् ईश्वरः समर्थः हरः मानसस्य मनोरूपस्य सरसः राजहसी
sp001-009082_KS_09	हिमाद्रेः तनयाम् पार्वतीम् करे दधानः सन्
sp001-009083_KS_09	सम्भोगलीलायाः आलयतः मन्दिरात्
sp001-009084_KS_09	निकाय्य निलयालयाः इत्यमरः
sp001-009085_KS_09	बहिः तान् सुरान् अभि सहेलम् सलीलम् यथा तथा निर्जगाम
sp001-009086_KS_09	निश्चक्रामेत्यर्थः
sp001-009087_KS_09	क्रमादिति
sp001-009088_KS_09	महेन्द्रप्रमुखाः ते देवाः शिरःसु निबद्धाः अञ्जलयः यैः तथोक्ताः सन्तः महेशम् हरम्
sp001-009089_KS_09	तथा प्रालेयः हिमानीरूपः यः शैलाधिपतिः पर्वतराजः हिमालयः तस्य तनूजाम् कन्याम्
sp001-009090_KS_09	लोकत्रयस्य मातरम् जननीम् देवीम् पार्वतीम् च क्रमात् प्रणेमुः
sp001-009091_KS_09	नमश्चक्रुरित्यर्थः
sp001-009092_KS_09	उपसर्गादसमासेऽपि इति णत्वम्
sp001-009093_KS_09	यथागतमिति
sp001-009094_KS_09	सः वृषाङ्कः हरः तान् विबुधान् इन्द्रादीन् मानक्रियया
sp001-009095_KS_09	सम्मानविधानेनेत्यर्थः
sp001-009096_KS_09	प्रसाद्य प्रसन्नान्कृत्वा
sp001-009097_KS_09	तथा यथागतम् विसृज्य च
sp001-009098_KS_09	नन्दिना दत्तः भुजः यस्मै तथोक्तः सन्
sp001-009099_KS_09	शैलपुत्र्या पार्वत्या सह वृषम् अधिरुह्य आस्थाय प्रतस्थे
sp001-009100_KS_09	समवप्रविभ्यः स्थः इत्यात्मनेपदम्
sp001-009101_KS_09	साकंसार्धम् समम् सह इत्यमरः
sp001-009102_KS_09	मन इति
sp001-009103_KS_09	मनसः अपि अत्यन्तम् वेगः गतिः जवः यस्य तेन ककुद्मता वृषेण गगनरूपिणः अध्वनः मार्गस्य
sp001-009104_KS_09	अन्तः मध्ये प्रतिष्ठते चलतीति प्रतिष्ठमानः सः गिरीशः हरः विहारार्थम् हेलया क्रीडया गतिः येषाम् तैः
sp001-009105_KS_09	यदृच्छया सञ्चरमाणैः इत्यर्थः
sp001-009106_KS_09	वैमानिकैः विमानैश्चरन्तीति वैमानिकाः
sp001-009107_KS_09	चरतीति ठक्
sp001-009108_KS_09	ठस्येकः इति इकादेशः
sp001-009109_KS_09	किति चेति आदिवृद्धिः
sp001-009110_KS_09	तथोक्तैः
sp001-009111_KS_09	देवैः इत्यर्थः
sp001-009112_KS_09	साञ्जलिभिः सद्भिः ववन्दे नमस्कृतः
sp001-009113_KS_09	कर्मणि लिट्
sp001-009114_KS_09	स्वर्वाहिनीति
sp001-009115_KS_09	तौ गिरिजागिरीशौ गौरीहरौ
sp001-009116_KS_09	कर्मभूतावित्यर्थः
sp001-009117_KS_09	स्वर्वाहिन्याः मन्दाकिन्याः सम्बन्धिनि वारिणि विहारम् सञ्चारम् चरति आचरति
sp001-009118_KS_09	करोतीति यावत्
sp001-009119_KS_09	मन्दाकिनीसीकरवाहीत्यर्थः
sp001-009120_KS_09	अनेन शैत्योक्तिः
sp001-009121_KS_09	तथा रतान्ते यः नारीणाम् सम्बन्धी श्रमः खेदः तस्य शान्तिम् करोति
sp001-009122_KS_09	अनेन मान्द्योक्तिः
sp001-009123_KS_09	तथा पारिजातस्य कल्पवृक्षस्य सम्बन्धिनाम् प्रसवानाम् पुष्पाणाम् प्रसङ्गः सम्बन्धः यस्य
sp001-009124_KS_09	अनेन सौगन्ध्योक्तिः
sp001-009125_KS_09	शैत्यमान्द्यसौगन्ध्यरूपगुणत्रयविशिष्टः मरुत् समीरणः
sp001-009126_KS_09	कर्तृभूत इत्यर्थः
sp001-009127_KS_09	सिषेवे
sp001-009128_KS_09	आराधयामासेत्यर्थः
sp001-009129_KS_09	पिनाकिनेति
sp001-009130_KS_09	पिनाकिनापि हरेणापि कलितः स्वमहत्त्वेन आवृतः अम्बरांशः
sp001-009131_KS_09	आकाशप्रान्तदेशः येन तथोक्तः
sp001-009132_KS_09	द्वितीयपक्षे कलिता वेष्टिता अम्बरस्य अंशा दिग्रूपा येन
sp001-009133_KS_09	दिगम्बर इत्यर्थः
sp001-009134_KS_09	तथा अर्धः यः सोमः चन्द्रः सह अस्य अस्तीति अर्धसोमः हरः स धृतः येन
sp001-009135_KS_09	कैलासवासी हि भगवान् गिरीश इति भावः
sp001-009136_KS_09	द्वितीयपक्षे धृतः अर्धः कलारूपः चन्द्रः येन
sp001-009137_KS_09	चन्द्रशेखरो हि भगवान्गिरीश इति भावः
sp001-009138_KS_09	भोगिन्यश्च भोगिनश्च भोगिनः
sp001-009139_KS_09	पुमान्स्त्रिया इत्येकशेषः
sp001-009140_KS_09	भोगिनः कामुकाः इत्यर्थः
sp001-009141_KS_09	तेषाम् तत्कृर्तृकः यः भोगः सम्भोगः सः अद्भुतः आश्चर्यकारी यत्र
sp001-009142_KS_09	द्वितीयपक्षे अद्भुता भोगिनाम् सर्पाणाम् भोगाः देहाः यत्र
sp001-009143_KS_09	सर्पभूषणो हि भगवानिति भावः
sp001-009144_KS_09	तथा विभूतिम् धरतीति विभूतिधारी
sp001-009145_KS_09	सम्पद्वानित्यर्थः
sp001-009146_KS_09	द्वितीयपक्षे विभूतिम् भस्म धरतीति तथा
sp001-009147_KS_09	भस्मोद्धूलनकारी हि भगवान्गिरीश इति भावः
sp001-009148_KS_09	तथा कैलासनामा स्फटिकानाम् अचलेन्द्रः गिरीन्द्रः
sp001-009149_KS_09	कर्मभूत इत्यर्थः
sp001-009150_KS_09	स्व इव आत्मा इव प्रपेदे प्राप्तः
sp001-009151_KS_09	कर्मणि लिट्
sp001-009152_KS_09	पूर्णोपमालङ्कारः
sp001-009153_KS_09	विलोक्येति
sp001-009154_KS_09	यत्र कैलासे स्फटिकस्य भित्तौ आरात् समीपम्
sp001-009155_KS_09	आराद्दूरसमीपयोः इत्यमरः
sp001-009156_KS_09	पतितम् स्वम् स्वकीयम् प्रतिबिम्बम् विलोक्य परस्याः सपत्न्याः भ्रान्त्या
sp001-009157_KS_09	भ्रमेण मानग्रहिलाः माने प्रणयकलहे ग्रहिलाः आग्रहवत्यः
sp001-009158_KS_09	तुन्दादेः आकृतिगणत्वाश्रयणात् इलच्
sp001-009159_KS_09	सिद्धाङ्गनाः प्रियेषु नमत्स्वपि सत्सु विमुखीभवन्ति
sp001-009160_KS_09	पराङ्मुख्यः भवन्तीत्यर्थः
sp001-009161_KS_09	सुबिम्बितस्येति
sp001-009162_KS_09	यत्र स्फाटिकाचलेन्द्रे सुबिम्बितस्य प्रतिबिम्बितस्य अत एव स्फटिकांशुभिः
sp001-009163_KS_09	शुभ्रैः इत्यर्थः
sp001-009164_KS_09	गुप्तिः प्रतिबिम्बगोपनम् यस्य
sp001-009165_KS_09	उभयोः शुक्लत्वात् पृथगभासमानस्येत्यर्थः
sp001-009166_KS_09	तथोक्तस्य चन्द्रस्य सम्बन्धी चिह्नप्रकरः कलङ्कसञ्चयः
sp001-009167_KS_09	चिह्नम् लक्ष्म च लक्षणम् इत्यमरः
sp001-009168_KS_09	गौर्या पार्वत्या अर्पितस्य निहितस्य कस्तूरिकायाः शकलस्य खण्डस्य
sp001-009169_KS_09	सञ्चय इवेति उत्प्रेक्षा
sp001-009170_KS_09	लीलाम् क्रीडाम्
sp001-009171_KS_09	शोभामिति यावत्
sp001-009172_KS_09	करोति
sp001-009173_KS_09	निदर्शनाभेदः
sp001-009174_KS_09	स च उपमया उत्प्रेक्षया वा सङ्कीर्यत इति सन्देहसङ्करः अत्र अलङ्कारः
sp001-009175_KS_09	यदि गौर्या अर्पितम् तर्हि उपमा यदि नार्पितम् तर्हि उत्प्रेक्षेति अवधेयम्
sp001-009176_KS_09	यदीयेति
sp001-009177_KS_09	करीन्द्राः आत्मानम् शरीरम्
sp001-009178_KS_09	स्वीयमिति शेषः
sp001-009179_KS_09	यदीयभित्तौ प्रतिबिम्बिताङ्गम् प्रतिबिम्बितावयवम् आलोक्य विलोक्य मत्ताः
sp001-009180_KS_09	ये अन्ये कुम्भिनः दन्तिनः तेषाम् भ्रमतः भ्रमात् जनितया रुषा क्रोधेन
sp001-009181_KS_09	प्रतिघा रुट्क्रुधौ स्त्रियौ इत्यमरः
sp001-009182_KS_09	अतिभीमाः ये दन्ताः तेषाम् यः अभिघातः आघातः
sp001-009183_KS_09	तेन यद्व्यसनम् दुःखम् दन्तजर्जरितत्वलक्षणम् वहन्ति प्राप्नुवन्ति
sp001-009184_KS_09	भ्रमात्मकम् ज्ञानम् दुःखावहम् भवतीति भावः
sp001-009185_KS_09	निशास्विति
sp001-009186_KS_09	यत्र स्फटिकाचले स्फटिकालयेषु प्रतिबिम्बितानि ताराकुलानि नक्षत्रकुलानि निशासु दृष्ट्वा
sp001-009187_KS_09	सिद्धवध्वः किन्नरनार्यः रतान्ते च्युतः भ्रष्टः तारः अत्युच्चैः यः हारः मुक्ताहारः
sp001-009188_KS_09	तारोऽत्युच्चैस्त्रयस्त्रिषु इत्यमरः
sp001-009189_KS_09	तस्य याः मुक्ताः मौक्तिकानि तासाम् भ्रमम् बिभ्रति
sp001-009190_KS_09	स्फटिकालयप्रतिबिम्बित मुक्तासदृशनक्षत्रकुलम् अभिवीक्ष्य सुरतान्तकालीन हारभ्रंशोन्मुक्ताफलभ्रान्तिमत्यः सिद्धवध्वः भवन्तीति भावः
sp001-009191_KS_09	नभश्चरीति
sp001-009192_KS_09	नभसि चरतीति नभश्चरी
sp001-009193_KS_09	आकाशचारिणी इत्यर्थः
sp001-009194_KS_09	चरेष्टः इति टप्रत्यये टित्त्वात् टिड्ढाणञ् इति ङीप्
sp001-009195_KS_09	तथोक्ता मण्डनस्य विलासस्य यः दर्पणः आदर्शः तस्य श्रीरिव श्रीः यस्य तथोक्तः
sp001-009196_KS_09	अत्र श्रीशब्दस्य रुढत्वेन शोभेति सञ्ज्ञावाचकत्वात् सञ्ज्ञापूरण्योश्च इति पुंवद्भावो न
sp001-009197_KS_09	सुधानिधिः चन्द्रः यस्य कैलासस्य मूर्धनि श्रृङ्गे तिष्ठन्
sp001-009198_KS_09	शिवालयस्य शिवाः कल्याणकारिणः आलयाः गृहाः यत्र तस्य
sp001-009199_KS_09	शैलानाम् अधिनाथस्य पत्युः हिमालयस्य अनर्घ्यः यः चूडामणिः तत्ताम् उपैति
sp001-009200_KS_09	हिमालय शिखरस्य कैलासशिखरात् किञ्चित् अधिकत्वम्
sp001-009201_KS_09	यदा कैलासमूर्धनि चन्द्रः तदा हिमालयस्य मूर्ध्नः अधः किञ्चित् वर्तते इति भावः
sp001-009202_KS_09	समीयिवांस इति
sp001-009203_KS_09	यत्र सुराः स्मरार्ताः अत एव रिरंसवः रन्तुमिच्छन्तः
sp001-009204_KS_09	रमतेः सन्नन्तात् सनाशंसभिक्ष उः इति उप्रत्ययः
sp001-009205_KS_09	तथोक्ताः
sp001-009206_KS_09	अत एव प्रियाभिः सह एकाकिनः अपि प्रत्येकम् एकसङ्ख्याका अपि रहसि
sp001-009207_KS_09	समीयिवांसः प्राप्नुवन्तः भूयोभिः स्वैर्देहैः अन्विता इव विभान्ति
sp001-009208_KS_09	यतः प्रतिबिम्बभाजः
sp001-009209_KS_09	प्रतिबिम्बवशात् एक एव अनेकधा दृश्यते इति युक्तमेवेति भावः
sp001-009210_KS_09	देवोऽपीति
sp001-009211_KS_09	चन्द्रमौलिः देवः अपि हरः अपि स्फाटिकशैलः कैलासः तस्य श्रृङ्गे शिखरे
sp001-009212_KS_09	श्रृङ्गम् प्रभुत्वे शिखरे इति मेदिनी
sp001-009213_KS_09	गौर्या पार्वत्या सह यदृच्छया स्वेच्छया
sp001-009214_KS_09	यथाकाममित्यर्थः
sp001-009215_KS_09	मनोहराभिः अत एव अनारताभिः निरन्तरम् भवन्तीभिः श्रृङ्गारचेष्टाभिः चिराय व्यहरत् विजहार
sp001-009216_KS_09	देवस्येति
sp001-009217_KS_09	सुविभ्रमश्रीः शोभना विभ्रमस्य विलासस्य श्रीः यस्याः सा पार्वती
sp001-009218_KS_09	स्मरसूदनस्य स्मरविनाशकस्य तस्य देवस्य हरस्य हस्तम् समालिङ्ग्य
sp001-009219_KS_09	अवलम्ब्य इत्यर्थः
sp001-009220_KS_09	वेत्रभृता यष्टिधारकेण तथा पुरोगेण अग्रगामिना नन्दिना गणेन उपदिष्टमार्गतः
sp001-009221_KS_09	गमनम् विधेयमिति प्रदर्शितमार्गा सती कलम् मधुरम् यथा तथा चचाल
sp001-009222_KS_09	मन्थराम् गतिम् अकार्षीदित्यर्थः
sp001-009223_KS_09	चलदिति
sp001-009224_KS_09	चलन्ति शिखाग्राणि चूडाग्राणि यस्य
sp001-009225_KS_09	शिखा शाखा बर्हिचूडालाङ्गलिक्यग्रमात्रके
sp001-009226_KS_09	चूडामात्रे शिखायाम् च ज्वालायाम् प्रपदेऽपि च इति मेदिनी
sp001-009227_KS_09	तथा विकटाः करालाः अङ्गभङ्गाः नृत्त्यचेष्टाविशेषाः यस्य
sp001-009228_KS_09	विकटो वज्रवाराह्याम् त्रिषु रुचिरकालयोः इति मेदिनी
sp001-009229_KS_09	तथा सुदन्तुरः उन्नतः
sp001-009230_KS_09	दन्तुरस्तून्नते त्रिषु इति मेदिनी
sp001-009231_KS_09	दन्त उन्नत उरच् इति उरच्प्रत्ययः
sp001-009232_KS_09	शुक्लम् शुभ्रम् सुतीक्ष्णम् सुतराम् तिग्मम् तुण्डम् मुखम् यस्य
sp001-009233_KS_09	एतादृशः सः प्रसिद्धः भृङ्गी गणविशेषस्तु
sp001-009234_KS_09	तस्याः भवान्याः विनोदाय आनन्दाय शङ्करेण
sp001-009235_KS_09	भ्रुवा उपदिष्टः प्रेरितः सन् ननर्त
sp001-009236_KS_09	कण्ठस्थलीति
sp001-009237_KS_09	कण्ठस्य स्थल्याम् लोला कपालानाम् नृकपालानाम् माला यस्याः
sp001-009238_KS_09	तथा दंष्ट्राभिः करालम् भयानकम् आननम् बिभ्रती काली कालिका
sp001-009239_KS_09	काली तु कालिका क्षीरकीटेषु परिकीर्तिता इति मेदिनी
sp001-009240_KS_09	प्रियस्य कलत्रस्य पार्वत्याः
sp001-009241_KS_09	मुदे प्रीत्यै तेन प्रभुणा हरेण प्रीतेन सता नियुक्ता प्रेरिता सती
sp001-009242_KS_09	अभ्यनृत्यत् ननर्त
sp001-009243_KS_09	नृत्यतेः दैवादिकात् कर्तरि लङ्
sp001-009244_KS_09	भयङ्कराविति
sp001-009245_KS_09	विकटम् करालम् यथा तथा नदन्तौ शब्दायमानौ
sp001-009246_KS_09	अत एव भयङ्करौ तौ कालीभृङ्गिणौ विलोक्य भयेन विह्वलम् अङ्गम् यस्याः सा
sp001-009247_KS_09	बाला पार्वती प्रसह्य बलात्कारेण स्वयम् आत्मनैव अनङ्गशत्रोः हरस्य उत्सङ्गम् सरागम् सानुरागम् यथा तथा
sp001-009248_KS_09	सरङ्गम् इति पाठे भावे नलोपश्चिन्त्यः
sp001-009249_KS_09	गाढम् आलिलिङ्ग
sp001-009250_KS_09	अन्यः अपि भीतः सन् कञ्चिदालिङ्गति तद्वदिति भावः
sp001-009251_KS_09	उत्तुङ्गेति
sp001-009252_KS_09	ईशः हरः रुढा उपरि आरुढा प्रमदा पार्वती
sp001-009253_KS_09	यस्य अत एव उत्तुङ्गम् उच्चैः पीनम् पुष्टम् यत् स्तनपिण्डम्
sp001-009254_KS_09	उभयोः अतिस्थूलतया परस्परसंयुक्तत्वात्
sp001-009255_KS_09	पिण्डीभूतमिति भावः
sp001-009256_KS_09	तेन कृता पीडा यत्र
sp001-009257_KS_09	तथा ससम्भ्रमम् सभयम् तस्याः तत्कर्तृकम् परिरम्भम् आश्लेषम् प्रपद्य प्राप्य
sp001-009258_KS_09	स्मरेण कामेन हेतुना सद्यः सहसा पुलकैः उपगूढः सन् ममाद मत्तो बभूव
sp001-009259_KS_09	इतीति
sp001-009260_KS_09	गिरीन्द्रे कैलासे कृता वसतिः येन तथा अमृतकरः चन्द्रः
sp001-009261_KS_09	शिरसि मणिरिव यस्य सः एषः हरः इत्येवम्भूतैः गिरितनुजायाः पार्वत्याः
sp001-009262_KS_09	सम्बन्धिनी या विलासलीला सकामचेष्टाक्रीडा तस्याः विविधाः नानाविधाः
sp001-009263_KS_09	याः विभङ्ग्यः रचनाः ताभिः तोषितः प्रीतः सन्
sp001-009264_KS_09	वशिभिः स्ववशङ्गतैः गणैः नन्दिप्रभृतिभिः सह ननन्द जहर्ष
sp001-009265_KS_09	तेषाम् हर्षः अनयोः अलौकिकक्रीडादर्शनादिति भावः अनुसन्धेयः
sp001-009266_KS_09	पुष्पिताग्रा वृत्तम्
sp001-009267_KS_09	अयुजि नयुगरेफतो यकारो युजि च नजौ जरगाश्च पुष्पिताग्रा इति तल्लक्षणात्
sp001-009268_KS_09	इति श्रीपर्वणीकरोपनामक श्रीलक्ष्मणभट्टात्मजसतीगर्भसम्भव श्रीसीतारामकविविरचितया
sp001-009269_KS_09	सञ्जीविनीसमाख्यया व्याख्यया समेतः श्रीकालिदासकृतौ कुमारसम्भवे महाकाव्ये कैलासगमनो नाम नवमः सर्गः
sp001-009270_KS_10	आससादेति
sp001-009271_KS_10	एष वह्निः
sp001-009272_KS_10	तीव्रम् दुःसहम् महत् त्रैयम्बकम् शैवम्
sp001-009273_KS_10	त्र्यम्बकशब्दात् इदमर्थके अणि न य्वाभ्याम् इत्यैजादेशः
sp001-009274_KS_10	महः वीर्यम् वहन्
sp001-009275_KS_10	त्रिदशैः देवैः सह सदसि सभायाम् स्थितम् सुनासीरम् महेन्द्रम् आससाद प्राप
sp001-009276_KS_10	वृद्धश्रवाः सुनासीरः इत्यमरः
sp001-009277_KS_10	सहेति
sp001-009278_KS_10	कुत्सिताङ्गम् अत एव दुर्दर्शनम् धूम्रम् धूम्रवर्णम् धूमितम् सञ्जातधूमम्
sp001-009279_KS_10	तारकादित्वात् इतच्
sp001-009280_KS_10	मण्डलम् यस्य तम् अग्निम् ईशः महेन्द्रः दृशाम् सहस्रेण सादरम् यथा तथा ददर्श दृष्टवान्
sp001-009281_KS_10	दृष्ट्वेति
sp001-009282_KS_10	इन्द्रः वह्निम् तथाविधम् दृष्ट्वा क्षुब्धेन सञ्चलितेन चेतसा कन्दर्पद्वेषिणः हरस्य
sp001-009283_KS_10	रोषात् जातम् किञ्चित् अपराधलक्षणम् चिरम् व्यचिन्तयत्
sp001-009284_KS_10	स इति
sp001-009285_KS_10	सः अग्निः विलक्ष्यमुखैः म्लानमुखैः देवैः क्षणम् क्षणम् प्रतिक्षणम् वीक्ष्यमाणः दृश्यमानः सन्
sp001-009286_KS_10	सुरेन्द्रेण सादरम् आदिष्टम् आसनम् उपाविशत्
sp001-009287_KS_10	हव्यवाहेति
sp001-009288_KS_10	सः अग्निः
sp001-009289_KS_10	हे हव्यवाह त्वया दुर्दशा इयम् दशा अवस्था कुतः हेतोः आसादि प्रापि
sp001-009290_KS_10	इति सुरेन्द्रेण पृष्टः सन् निःश्वस्य निःश्वासम् कृत्वा वचः वक्ष्यमाणम् अवदत्
sp001-009291_KS_10	अनतीति
sp001-009292_KS_10	अभिगौरीति
sp001-009293_KS_10	हे सुरनायक अहम् पारावतम् कपोतम् वपुः प्राप्य अनतिक्रमणीयात्
sp001-009294_KS_10	अनुल्लङ्घनीयात् ते तव शासनाद्धेतोः अभिगौरि गौर्याम् इत्यभिगौरि
sp001-009295_KS_10	अव्ययम् विभक्ति इत्यादिना विभक्त्यर्थे अव्ययीभावः
sp001-009296_KS_10	रतासक्तम् महेश्वरम् जगाम प्राप
sp001-009297_KS_10	जगामेति लिट उत्तमपुरुष एकवचनम्
sp001-009298_KS_10	अथ च अतिसाध्वसात् वेपमानः कम्पमानः अहम् कालस्येव
sp001-009299_KS_10	तद्वत् भयानकस्येत्यर्थः
sp001-009300_KS_10	स्मरारातेः हरस्य
sp001-009301_KS_10	पुरः इति शेषः
sp001-009302_KS_10	स्वम् रूपम् आग्नेयम् स्वरूपम् आसदम् प्रापम्
sp001-009303_KS_10	लङः उत्तमपुरुष एकवचनम्
sp001-009304_KS_10	दृष्ट्वेति
sp001-009305_KS_10	हे जम्भभित् इन्द्र सुज्ञः हरः माम् दृष्ट्वा
sp001-009306_KS_10	अथ च छद्मना विहङ्गम् विज्ञाय ज्ञात्वा
sp001-009307_KS_10	दर्शनमात्रादेव तु कापट्यानवगम एव किन्तु विलम्बोपस्थिततया
sp001-009308_KS_10	अतः ज्ञानदर्शनयोः भिन्नकालीनत्वात् पृथग्व्यपदेशः
sp001-009309_KS_10	अतः ल्यब्द्वयस्य मननक्रियापेक्षया पूर्वत्वेन अन्वयः
sp001-009310_KS_10	कोपनः क्रोधनः सन्
sp001-009311_KS_10	क्रुधमण्डार्थेभ्यश्च इति युच्
sp001-009312_KS_10	माम् ज्वलति भालस्थे अनले अग्नौ होतुम् दग्धुम् अमन्यत मेने
sp001-009313_KS_10	मननम् अत्र विचारणम् तद्धवनफलकमिति
sp001-009314_KS_10	अहम् एनम् अग्नौ धक्ष्यामीति विचचारेत्यर्थः
sp001-009315_KS_10	वचोभिरिति
sp001-009316_KS_10	मया विनम्रेण सता सार्थैः साभिप्रायार्थैः अत एव मधुरैः मनोहरैः वचोभिः करणैः
sp001-009317_KS_10	स्तुतः ईडितः देवः हरः प्रीतिमान् अभवत्
sp001-009318_KS_10	मदुपरि प्रससादेत्यर्थः
sp001-009319_KS_10	तथाहि
sp001-009320_KS_10	स्तोत्रम् स्तुतिः
sp001-009321_KS_10	स्तवः स्तोत्रम् स्तुतिर्नुतिः इत्यमरः
sp001-009322_KS_10	कस्य तुष्टये सन्तोषाय न भवति
sp001-009323_KS_10	अपि तु सर्वस्यापीत्यर्थः
sp001-009324_KS_10	अत्र सामान्येन विशेषसमर्थनरूपः अर्थान्तरन्यासोऽलङ्कारः
sp001-009325_KS_10	शरण्य इति
sp001-009326_KS_10	शरण्यः शरणे साधुः
sp001-009327_KS_10	तत्र साधुः इति यत्प्रत्ययः
sp001-009328_KS_10	अत एव सकलत्राता सर्वेषाम् रक्षिता
sp001-009329_KS_10	एवम्भूतः शङ्करः हरः ज्वलतः दीप्यमानस्य दुर्निवारतः दुःखेन निवारयितुम् शक्यस्य
sp001-009330_KS_10	क्रोधाग्नेः क्रोधाग्निकर्तृकात् त्रासात् यः त्रासः भयम् तस्मात् माम् अत्रायत ररक्ष
sp001-009331_KS_10	त्रैङ् पालने लङ्
sp001-009332_KS_10	परिहृत्येति
sp001-009333_KS_10	सः हरः गिरेः दुहितुः पार्वत्याः सम्बन्धिनम् परीरम्भरभसम् परिहृत्य उत्सृज्य व्रीडया हेतुभूतया
sp001-009334_KS_10	कामस्य केले रसस्य उत्सेकात् मानसस्य आसक्तेः विरराम विरतः अभूत्
sp001-009335_KS_10	व्याङ्परिभ्यो रमः इति परस्मैपदम्
sp001-009336_KS_10	रङ्गेति
sp001-009337_KS_10	तदा सः हरः रङ्गस्य कामकेलेः भङ्गात् अन्तरायात्
sp001-009338_KS_10	अस्य हेतोः क्रोधाभिव्यञ्जकत्वे न दोषः
sp001-009339_KS_10	च्युतम् पतितम् अमोघम् सफलम् त्रिजगद्दाहकम् अत एव सुदुर्वहम् सुतराम् दुःखेन वोढुम् शक्यम् रेतः शुक्रम् मद्विग्रहम् अधि
sp001-009340_KS_10	मम शरीर इत्यर्थः
sp001-009341_KS_10	सद्यः न्यधात्
sp001-009342_KS_10	अधिमत् विग्रहम् इति वक्तव्ये मद्विग्रहमधीत्युक्तम् महाकविप्रयोगात् न दोषाय
sp001-009343_KS_10	दुर्विषह्येणेति
sp001-009344_KS_10	दहनात्मना अग्निरूपेण अत एव दुर्विषह्येण दुःखेन वोढुम् शक्येन
sp001-009345_KS_10	शकिसहोश्च इति यत्
sp001-009346_KS_10	तेन तेजसा वीर्येण निर्दग्धम् अत एव दुर्वहम् आत्मनः देहम् वोढुम् अहम् अक्षमः अस्मि
sp001-009347_KS_10	यथा अहम् क्षमः स्याम् तथैव त्वया आशु विधेयम् इति व्यज्यते
sp001-009348_KS_10	रौद्रेणेति
sp001-009349_KS_10	हे वासव इन्द्र अतिमहीयसा रौद्रेण शाम्भवेन महसा तेजसा दह्यमानस्य
sp001-009350_KS_10	मम प्राणानाम् परित्राणेन प्रगुणः विख्यातः भव
sp001-009351_KS_10	मम प्राणत्राणे भवतः महद्यशः भविष्यतीति भावः
sp001-009352_KS_10	इतीति
sp001-009353_KS_10	विबुधानाम् ईश्वरः महेन्द्रः वह्नेरिति इत्येवम्भूतम् वचः श्रुत्वा परितापस्य उपशान्तये
sp001-009354_KS_10	अर्थात् तस्यैवेत्यर्थः
sp001-009355_KS_10	मनसा हेतुम् निदानम् विचिन्तयामास
sp001-009356_KS_10	केनोपायेन अस्य तापोपशान्तिः भवेदिति विचारयामास इत्यर्थः
sp001-009357_KS_10	तेज इति
sp001-009358_KS_10	दिवस्पतिः इन्द्रः तम् कृपीटयोनिम् अग्निम् कर्मभूतम् तेजसा शाम्भवेन धाम्ना
sp001-009359_KS_10	दग्धानि प्लुष्टानि अस्य अग्नेः गात्राणि पाणिना परामृशन् स्पृशन्सन्
sp001-009360_KS_10	किञ्चित् वक्ष्यमाणम् अभाषत उवाच
sp001-009361_KS_10	भाषतेः द्विकर्मकत्वम् हि व्रूञर्थनिबद्धत्वात्
sp001-009362_KS_10	अर्थनिबन्धनेयम् सञ्ज्ञा इति वार्तिकात्
sp001-009363_KS_10	कृपीटयोनिः ज्वलनः इत्यमरः
sp001-009364_KS_10	शतमन्युर्दिवस्पतिः इति च
sp001-009365_KS_10	प्रीत इति
sp001-009366_KS_10	भो अग्ने त्वम् प्रीतः सन्
sp001-009367_KS_10	स्वाहाकारः स्वधाकारः हन्तकारः एतैः शब्दैः कृत्वा होतृभिः प्रक्षिप्तेन
sp001-009368_KS_10	हविषा इति शेषः
sp001-009369_KS_10	देवान् इन्द्रादीन् पितॄन् मनुष्यांश्च स्वयम् प्रीणयसे प्रसादयसि
sp001-009370_KS_10	कथम् एतान्प्रसादयामीत्याह
sp001-009371_KS_10	यतः एक एव त्वम् तेषाम् देवादीनाम् मुखमसि
sp001-009372_KS_10	त्वयीति
sp001-009373_KS_10	होतारः हवींषि त्वयि जुह्वति
sp001-009374_KS_10	अत एव ध्वस्तकल्मषाः स्रस्तपापाः सन्तः स्वर्गम् भुञ्जन्ति
sp001-009375_KS_10	हि यतः त्वम् एक एव स्वर्गप्राप्तौ कारणम्
sp001-009376_KS_10	ज्योतिष्टोमेन स्वर्गकामो यजेत इत्यादि श्रुत्युक्त यागफलस्वर्गप्राप्तौ यागस्य त्वदायत्ततया कारणत्वोक्तेः इति भावः
sp001-009377_KS_10	हवींषीति
sp001-009378_KS_10	भो हुताश तपस्विनः मन्त्रपूतानि हवींषि त्वयि जुह्वतः सन्तः
sp001-009379_KS_10	नाभ्यस्ताच्छतुः इति नुम्निषेधः
sp001-009380_KS_10	तपःसिद्धिम् यान्ति प्राप्नुवन्ति
sp001-009381_KS_10	यतः त्वम् तपसाम् प्रभुः
sp001-009382_KS_10	निधत्स इति
sp001-009383_KS_10	भो अग्ने त्वम् अर्काय देवान्तःपातिने सूर्याय हुतम् हविः निधत्से निधानरूपतया ददासि
sp001-009384_KS_10	अतः सः अर्कः पर्जन्यः सन् अभिवर्षति
sp001-009385_KS_10	ततः वर्षणात् अन्नानि उत्पद्यन्ते
sp001-009386_KS_10	तेभ्यः अन्नेभ्यः प्रजाः जायन्ते
sp001-009387_KS_10	तेन कारणेन जगतः पितासि
sp001-009388_KS_10	पातीति पिता इति व्युत्पत्त्या साधारणरक्षकस्यापि पितृत्वम्
sp001-009389_KS_10	न केवलम् जनकस्यैवेति भावः
sp001-009390_KS_10	अथ एवोक्तम् नीतौ
sp001-009391_KS_10	अन्नदाता भयत्राता यश्च कन्याम् प्रयच्छति
sp001-009392_KS_10	जनिता च उपनेता च पञ्चैते पितरः स्मृताः इति
sp001-009393_KS_10	अन्तरिति
sp001-009394_KS_10	भो अग्ने त्वम् भूतानाम् प्राणिनाम् अन्तश्चरः अन्तर्व्यापी असि
sp001-009395_KS_10	तानि भूतानि च त्वत्तः भवन्ति उत्पद्यन्ते
sp001-009396_KS_10	ततः उभयकारणतः त्वम् जीवितानि प्राणितानि भूतानि येन तथोक्तः जगतः प्राणदश्च असि
sp001-009397_KS_10	अग्नेः अन्तराधेयतया एव प्राणिनाम् जीवनम् अतः जीवितभूतत्वम्
sp001-009398_KS_10	अग्नेरेव जगदुत्पादकतया प्राणदत्वम् च अर्थात् सिद्धम्
sp001-009399_KS_10	उत्तरवाक्यद्वयस्य पूर्ववाक्यद्वयान्तर्गतत्वात् पृथक्त्वेन ग्रहणम् व्यर्थमिति चेत् न
sp001-009400_KS_10	अन्तर्व्यापित्वजीवितभूतत्वयोः साहचर्यप्रयुक्तम् न सामानाधिकरण्यम्
sp001-009401_KS_10	यस्य यत्र यत्र अन्तर्भावित्वम् तस्य तत्रतत्र जीवितभूतत्वम् इति नियमाभावात्
sp001-009402_KS_10	न च वह्निसम्बन्धावच्छिन्नत्वेन
sp001-009403_KS_10	तयोः सामानाधिकरण्यम् इति वाच्यम्
sp001-009404_KS_10	वह्निसम्बन्धावच्छिन्नत्वम् अन्तर्व्याप्ते तप्तायःपिण्डे न तत्र जीवितभूतत्वम्
sp001-009405_KS_10	अतः वह्निसम्बन्धावच्छिन्नत्वेनापि सामानाधिकरणतानियमः कर्तुम् न शक्यते
sp001-009406_KS_10	उत्पादकत्वप्राणदत्वयोः साहचर्यनियमाभावात्
sp001-009407_KS_10	कुलालस्य सत्यपि उत्पादकत्वे प्राणदत्वम् नास्ति
sp001-009408_KS_10	घटम् उत्पादयतोऽपि कुलालस्य न जीवनदातृत्वशक्तिः इत्यलम् विवादेन
sp001-009409_KS_10	अतिगहनः अयम् विवादः
sp001-009410_KS_10	जगतः इति षष्ठी प्राणान्वयात् नतु दानान्वयात्
sp001-009411_KS_10	अन्यथा कर्मणा यमभिप्रैति स सम्प्रदानम् इति सम्प्रदानत्वात् चतुर्थी प्रसज्येत इति
sp001-009412_KS_10	ननु जगतः इत्यस्य प्राणान्वये केवलसम्बन्धवाचकत्वेन तस्य नित्यसम्प्रदानविवक्षा केन निरास्यते
sp001-009413_KS_10	एवम् च सम्प्रदानान्तरम् मृग्यम् स्यात्
sp001-009414_KS_10	अथवा जगत्सम्बन्धिनाम् प्राणानाम् दानम् जगत्सम्प्रदानकमेवेति अर्थात् सम्प्रदानसिद्धिः
sp001-009415_KS_10	जगत इति
sp001-009416_KS_10	भो अग्ने त्वम् एक एव अस्य सकलस्य जगतः उपकारकृत् हितकृत् असि
sp001-009417_KS_10	अत एव अस्माकम् तत्र कार्योपपादने त्वत्तः अन्यः
sp001-009418_KS_10	अन्यारात् इति पञ्चमी
sp001-009419_KS_10	कः प्रगल्भते समर्थः भवेत्
sp001-009420_KS_10	न कोऽपीत्यर्थः
sp001-009421_KS_10	अमीषामिति
sp001-009422_KS_10	भो अनल अमीषाम् सुरसङ्घानाम् देवसमूहानाम् अस्मदादीनाम् अर्थसमर्थने
sp001-009423_KS_10	कार्यसाधने विषये त्वम् एक एव समर्थः असि
sp001-009424_KS_10	एवंविधोऽपि अहम् विपन्नः किम् करोमीत्याह विपत्तिरिति
sp001-009425_KS_10	उपकारेषु परहितेषु व्रतिनः नियमवतः पुरुषस्य विपत्तिरपि सम्यक् श्लाघ्या भवति
sp001-009426_KS_10	अतः विपन्नोऽपि स्तूयस इति भावः
sp001-009427_KS_10	सम्प्रति उपायम् उपदिशति
sp001-009428_KS_10	देवीति
sp001-009429_KS_10	पूर्वम् अस्माभिः भक्त्या प्रतोषिता भागीरथी देवी
sp001-009430_KS_10	निमज्जतः स्नानम् कुर्वतः तव उदीर्णम् अत्युल्बणम् तापम् निर्वापयिष्यति
sp001-009431_KS_10	प्रशामयिष्यतीत्यर्थः
sp001-009432_KS_10	गङ्गामिति
sp001-009433_KS_10	भो हव्यवाहन तत् तस्मात् गङ्गाम् देवीम् गच्छ याहि
sp001-009434_KS_10	विलम्बम् मा कार्षीः मा कुरु
sp001-009435_KS_10	न माङ्योगे इत्यडागमनिषेधः
sp001-009436_KS_10	तथाहि
sp001-009437_KS_10	अवश्यकार्येषु अवश्यकर्तव्येषु कार्येषु सिद्धये क्षिप्रकारिता अनलसत्वम्
sp001-009438_KS_10	उचिता इति शेषः
sp001-009439_KS_10	तस्मात् त्वया शीघ्रमेव गन्तव्यमिति भावः
sp001-009440_KS_10	ननु शक्तेनापि मया दुर्वाह्यम् शैवम् तेजः गङ्गा कथन्धरिष्यतीत्याशङ्क्य आह
sp001-009441_KS_10	शम्भोरिति
sp001-009442_KS_10	भो अग्ने शम्भोः अम्भोमयी जलमयी मूर्तिः देवी सा सुरापगा एव गङ्गा एव
sp001-009443_KS_10	दुर्धरम् स्मरद्विषः हरस्य बीजम् तेजः त्वत्तः आदाय धारयिष्यति
sp001-009444_KS_10	धरिष्यतीत्यर्थः
sp001-009445_KS_10	शुक्रम् तेजोरेतसी च बीजवीर्येन्द्रियाणि च इत्यमरः
sp001-009446_KS_10	इतीति
sp001-009447_KS_10	इत्येवम् भूतम् उदीर्य उक्त्वा सुनासीरः इन्द्रः विरराम
sp001-009448_KS_10	तूष्णीम् तस्थौ इत्यर्थः
sp001-009449_KS_10	विररामेति व्याङ्परिभ्यो रमः इति परस्मैपदम्
sp001-009450_KS_10	वृद्धश्रवाः सुनासीरः इत्यमरः
sp001-009451_KS_10	सः अनलश्च अग्निस्तु तद्विसृष्टः तेन सुनासीरेण विसृष्टः त्यक्तः
sp001-009452_KS_10	गन्तुम् अनुमतः इत्यर्थः
sp001-009453_KS_10	तादृशः सन्
sp001-009454_KS_10	तम् इन्द्रम् आपृच्छ्य अहम् गच्छामीति आज्ञाम् आदाय
sp001-009455_KS_10	स्वर्धुनीमभि गङ्गामभि प्रतस्थे प्रस्थितवान्
sp001-009456_KS_10	हिरण्येति
sp001-009457_KS_10	तेन प्रस्थितेन तीर्णाध्वना अवगाहितमार्गेण हिरण्यरेतसा वह्निना
sp001-009458_KS_10	निःशेषक्लेशनाशिनी निःशेषाः ये क्लेशाः पञ्च क्लेशाः तेषाम् नाशिनी
sp001-009459_KS_10	मुक्तिदायिनीत्यर्थः
sp001-009460_KS_10	सा प्रसिद्धा स्वर्गतरङ्गिणी स्वर्णदी देवी प्रपेदे प्राप्ता
sp001-009461_KS_10	कर्मणि लिट्
sp001-009462_KS_10	स्वर्गेति
sp001-009463_KS_10	स्वर्गे यदारोहणम् तस्य निःश्रेणिः सोपानपङ्क्तिः
sp001-009464_KS_10	अस्याम् स्नानमात्रेणैव स्वर्गम् आरोहन्तीत्यर्थः
sp001-009465_KS_10	पुनश्च मोक्षमार्गस्य मुक्तिपथस्य अधिदेवता
sp001-009466_KS_10	याम् प्रसाद्य मुक्तिम् आप्नुवन्तीत्यर्थः
sp001-009467_KS_10	पुनश्च उदाराणाम् उच्चैस्तराणाम् दुरितानाम् पापानाम् उद्गारस्य समूहस्य हारिणी
sp001-009468_KS_10	विनाशिनीत्यर्थः
sp001-009469_KS_10	पुनश्च तरन्त्यनया सा तारणी
sp001-009470_KS_10	दुर्गस्य संसाररूपस्य तारणी
sp001-009471_KS_10	संसारार्णवम् अनया तरन्तीत्यर्थः
sp001-009472_KS_10	तारणीति णिजन्तात् तरतेः करणाधिकरणयोश्च इति करणे ल्युट्
sp001-009473_KS_10	ततः टिड्ढाणञ् इति ङीप्
sp001-009474_KS_10	तारिणी इति पाठे तारयति लोकान् सा तारिणी
sp001-009475_KS_10	दुर्गात् तारिणी
sp001-009476_KS_10	अत्र णिनौ कृते ऋन्नेभ्यः इति ङीप्
sp001-009477_KS_10	महेश्वरेति
sp001-009478_KS_10	पुनश्च महेश्वरस्य जटाजूटे वासिनी वासवती
sp001-009479_KS_10	पुनश्च पापनाशिनी
sp001-009480_KS_10	अत्रापि तारिणीवत् प्रत्ययव्यवस्था
sp001-009481_KS_10	पुनश्च सरागस्य विषयलिप्सोः अन्वयस्य वंशस्यापि निर्वाणकारिणी मोक्षकारिणी
sp001-009482_KS_10	किम् पुनः विमुक्तानाम् इत्यर्थः
sp001-009483_KS_10	धर्मम् धारयतीति धर्मधारिणी
sp001-009484_KS_10	आत्मसम्बन्धेन जन्तून् धर्मवतः कुर्वन्तीत्यर्थः
sp001-009485_KS_10	विष्ण्विति
sp001-009486_KS_10	पुनश्च विष्णुपादोदकोत् उद्भूता उत्पन्ना
sp001-009487_KS_10	विष्णुपादोदकमेव अस्याः जन्महेतुरित्यर्थः
sp001-009488_KS_10	विष्णुपादोदकमेव उद्भूतम् प्रादुर्भूतंरूपम् यस्याः सा इति वा
sp001-009489_KS_10	पुनश्च ब्रह्मलोकात् उपागता इह आगता
sp001-009490_KS_10	पुनश्च त्रिभिः स्रोतोभिः प्रवाहैः भुवनत्रयम् स्वर्ग मृत्युपाताललक्षणम् अश्रान्तम् निष्परिश्रमम् यथा भवति तथा पुनाना
sp001-009491_KS_10	पवित्रीकुर्वाणा इत्यर्थः
sp001-009492_KS_10	अथ एव त्रिस्रोता इति नाम दधतीत्यर्थः
sp001-009493_KS_10	पूञ्पवने शानच् श्नाप्रत्ययश्च
sp001-009494_KS_10	जातवेदसमिति
sp001-009495_KS_10	सुतराम् अतिशयितः यः प्रसादः तस्य धरा धारिणी सा गङ्गा
sp001-009496_KS_10	आयान्तम् आगच्छन्तम् तम् जातवेदसम् अग्निम् अर्थसिद्ध्यै अर्थसिद्धिम् कर्तुम्
sp001-009497_KS_10	समुत्थितैः उच्चलितैः ऊर्मयः एव हस्ताः तैः कृत्वा आजुहाव इव
sp001-009498_KS_10	अन्यः अपि हस्तसङ्केतेन कञ्चिदाह्वयति
sp001-009499_KS_10	पुनः पुनः ऊर्मिसमुत्थानम् तत्कर्तृकम् आह्वानमिवेत्युत्प्रेक्षा
sp001-009500_KS_10	आङ्पूर्वात् ह्वयतेः कर्तरि लिट्
sp001-009501_KS_10	सम्मिलद्भिरिति
sp001-009502_KS_10	सम्मिलद्भिः सम्यक् मिलन्ति एकीभवन्तीति तथोक्तैः
sp001-009503_KS_10	तथा उन्मदैः उन्मत्तैः अत एव कलम् मधुरम् यथा भवति तथा कूजद्भिः
sp001-009504_KS_10	शब्दायमानैः मरालैः हंसैः युक्ता सा देवी गङ्गा तम् अग्निम् इति अभ्यधात् उवाच
sp001-009505_KS_10	किमिति तत्
sp001-009506_KS_10	भो अग्ने तुभ्यम् श्रेयांसि ददे
sp001-009507_KS_10	दुःखानि निहन्मि
sp001-009508_KS_10	आत्मशक्त्याभिधाने जलरूपतया अशक्तापि स्वकीयतीरगतहंसनिनादेन वदति स्मेति भावः
sp001-009509_KS_10	कल्लोलैरिति
sp001-009510_KS_10	स्वर्धुनी गङ्गा प्रीता सती
sp001-009511_KS_10	उद्गतैः आनन्दात् उद्वेलैः अत एव अर्वाचीनम् अर्वाग्भवम् तटम् अभिद्रुतैः
sp001-009512_KS_10	पलायितैः कल्लोलैः कृत्वा तम् जातवेदसम् अभीयायेव सम्मुखीबभूवेव
sp001-009513_KS_10	अथेति
sp001-009514_KS_10	अथ अनन्तरम् तापेन हरतेजोजन्मना आर्तः पीडितः
sp001-009515_KS_10	अत एव अभ्युपेतः सम्मुखम् उपगतः अनलः अग्निः
sp001-009516_KS_10	किलेति प्रसिद्धौ
sp001-009517_KS_10	निममज्ज निमग्नः अभूत्
sp001-009518_KS_10	ननु झटित्येव किम् मग्नः इत्यर्थान्तरम् न्यस्यति
sp001-009519_KS_10	विपदा आपदा परिभूताः जिताः पुरुषाः विलम्बितुम्
sp001-009520_KS_10	आपत्प्रतीकारविलम्बभविष्णुताम् सोढुम् किम् व्यवस्यन्ति उद्युञ्जते
sp001-009521_KS_10	अपि तु नेत्यर्थः
sp001-009522_KS_10	प्रतीक्षते जातु न कालमार्तिः इति न्यायादिति भावः
sp001-009523_KS_10	गङ्गेति
sp001-009524_KS_10	सः अग्निः कल्याणकारिणि अनेकमङ्गलविधायिनि श्रमहारिणि परिश्रमहारके
sp001-009525_KS_10	पुण्यम् भारयति जनैः सङ्ग्राहयति तस्मिन् पुण्यभारिणि
sp001-009526_KS_10	येन जनाः पुण्यभारवन्तः भवन्तीति भावः
sp001-009527_KS_10	तारिणि भवार्णवतारिणि गङ्गावारिणि गाङ्गेयजले मग्नः स्नातः सन् निर्वृतिम् सुखम् प्राप
sp001-009528_KS_10	तापार्तानाम् वारिणि मज्जनमेव सुखैकहेतुरिति भावः
sp001-009529_KS_10	तत्रेति
sp001-009530_KS_10	माहेश्वरम् शैवम् धाम तेजः हविर्भुजः अग्नेः सकाशात् तत्र गङ्गायाम् सञ्चक्राम सङ्क्रान्तम्
sp001-009531_KS_10	लग्नमिति यावत्
sp001-009532_KS_10	अत एव किम्भूतायाम् गङ्गायाम्
sp001-009533_KS_10	अन्तर्मध्ये ताप एव विपत्ताम् धरति तथोक्तायाम्
sp001-009534_KS_10	अत एव उल्ललिताः अति वेलाः तरङ्गाः कल्लोलाः यस्याः तथोक्तायाम्
sp001-009535_KS_10	विशेषणद्वयार्थस्य पूर्ववाक्यानन्तरभावितया पृथग्वाक्यत्वेन व्यपदेशे कर्तव्ये
sp001-009536_KS_10	विशेषणतया वाक्यात् पूर्वोपमादानम् यत्तत्पूज्यतया व्यवस्थितम्
sp001-009537_KS_10	न तु चित्तपरितोषाय
sp001-009538_KS_10	धामसङ्क्रमणात्प्राक् विपद्धरणासम्भवात्
sp001-009539_KS_10	धृता इति पञ्चम्यन्तपाठे हविर्भुजः विशेषणम्
sp001-009540_KS_10	उत्तरङ्गत्वम् च जलप्रकृतिविलसितम् च स्वीकर्तव्यम्
sp001-009541_KS_10	कृशान्विति
sp001-009542_KS_10	तया सरिता गङ्गया कृशानुरेतसः हरस्य रेतसि धामनि
sp001-009543_KS_10	कृशानुरेताः सर्वज्ञः इत्यमरः
sp001-009544_KS_10	आदृते
sp001-009545_KS_10	आदरपुर्वकम् गृहीते सतीत्यर्थः
sp001-009546_KS_10	हव्यवाहः अग्निः
sp001-009547_KS_10	णिजन्तात् पचाद्यच्
sp001-009548_KS_10	बहु सौख्यम् वहन् सन्
sp001-009549_KS_10	ततः गङ्गातः निश्चक्राम बहिर्निःसृतः
sp001-009550_KS_10	सुधासारैरिति
sp001-009551_KS_10	अथ अनन्तरम्
sp001-009552_KS_10	सुधासारैरिव अमृतमयैरिव अम्भोभिः जलैः अभिषिक्तः स्नातः अत एव पराम् अत्युत्कटाम्
sp001-009553_KS_10	निर्वृतिम् सुखम् आदधत् विभ्रत् हुताशनः अग्निः यथागतम् आगतम् अनतिक्रम्य जगाम गतवान्
sp001-009554_KS_10	सेति
sp001-009555_KS_10	व्योम्नि वाहः प्रवाहः अस्ति यस्याः तथोक्ता सा गङ्गा कामजितः महेश्वरस्य महत् सुदुर्विषहम्
sp001-009556_KS_10	ईषद्दुःसुषु इति कृच्छ्रार्थे खल्
sp001-009557_KS_10	धाम तेजः आदधाना सती परीतापम् सन्तापम्
sp001-009558_KS_10	उपसर्गस्य घञ्यमनुष्ये बहुलम् इति दीर्घः
sp001-009559_KS_10	अवाप प्राप्तवतीत्यर्थः
sp001-009560_KS_10	बहिरिति
sp001-009561_KS_10	जलजन्तवः यादांसि आर्ताः सन्तः युगान्ताग्नेः प्रलयकालीन अनलस्य शिखाशतैः प्रकरणात् शिवधाम्नः एव
sp001-009562_KS_10	तप्तानि अत एव उष्णानि अस्याः गङ्गायाः जलानि हित्वा परित्यज्य बहिर्निर्जग्मुः
sp001-009563_KS_10	निर्गतवन्त इत्यर्थः
sp001-009564_KS_10	यानि महेश्वरधामशिखाशतानि तानि अत्युग्रसन्तापरूपसाधारणधर्मेण
sp001-009565_KS_10	गम्यमानेन प्रलयकालानलसम्बन्धिनीवेति उत्प्रेक्षा
sp001-009566_KS_10	अर्चिर्हेतिः शिखा स्त्रियाम् इत्यमरः
sp001-009567_KS_10	हित्वेति ओहाक् त्यागे इत्यस्य
sp001-009568_KS_10	तेजसेति
sp001-009569_KS_10	सा गङ्गा
sp001-009570_KS_10	रौद्रेण तेन तेजसा तप्तानि अत एव समुदञ्चन्ति
sp001-009571_KS_10	अतितापवशात् उत्प्लुत्य बहिर्निःसरन्तीत्यर्थः
sp001-009572_KS_10	अत एव चण्डानि प्रचण्डस्वरूपाणि अत एव दुर्धराणि अपि सलिलानि बभार धृतवती
sp001-009573_KS_10	तेजसः रुद्रसम्बन्धितत्वादिति भावः
sp001-009574_KS_10	जगदिति
sp001-009575_KS_10	माघे माघसञ्ज्ञके मासि
sp001-009576_KS_10	पद्दन् इति मासशब्दस्य हलन्तमासादेशः
sp001-009577_KS_10	जगच्चक्षुषि जगन्नेत्रभूते चण्डांशौ सूर्ये किञ्चित् अभ्युदयोन्मुखे
sp001-009578_KS_10	शैलान्तर्हितेन तेजसा दिशः किञ्चित्प्रकाशयतीत्यर्थः
sp001-009579_KS_10	षट् कृत्तिकाः स्नातुम् सुरापगाम् मन्दाकिनीम् जग्मुः प्रापुः
sp001-009580_KS_10	अथ चतुर्भिः सुरापगाम् विशिनष्टि
sp001-009581_KS_10	शुभ्रैरिति
sp001-009582_KS_10	आलोकः दर्शनम् अवगाहः स्नानम् आचमनम् चेत्यादीनि यस्य तादृशम् कर्म कुर्वताम्
sp001-009583_KS_10	स्वर्गनिवासिनाम् अभ्रङ्कषैः उत्प्लुत्य आकाशसृग्भिः शुभ्रैः ऊर्मिशतैः तरङ्गशतैः आत्मदुःखम् कथयन्तीम् इवेत्युत्प्रेक्षा
sp001-009584_KS_10	अस्मिन् श्लोके पदद्वयाध्याहारदोषः स्फुट एव
sp001-009585_KS_10	क्रियाकारकयोः परस्परनित्यसम्बन्धात् आक्षेपलक्षणन्यायेन केचित्समादधते
sp001-009586_KS_10	उत्प्लुतानि यानि तरङ्गशतानि तानि कथनसञ्ज्ञानानीवेति भावः
sp001-009587_KS_10	यथा अन्योऽपि आत्मव्याधिहेतुकम् कञ्चिददनीयम् पदार्थम् कञ्चिदपि पुरुषम् दर्शयित्वा
sp001-009588_KS_10	आस्वाद्य च तत्पदार्थदोषम् कथयति तथा इयमपीति बोद्धव्यम्
sp001-009589_KS_10	अभ्रङ्कषैरिति सर्वकूलाभ्रकरीषेषु इति अभ्रोपपदकात् कषेः खश्
sp001-009590_KS_10	सुस्नातानामिति
sp001-009591_KS_10	सुस्नातानाम् मुनीन्द्राणाम् सप्तर्षीणाम् बलिकर्मणि पूजाविधौ उचितानि योग्यानि तैः
sp001-009592_KS_10	यथा दूर्वाभिः अक्षतैश्च अन्वितैः युक्तैः पुष्पोत्करैः कुसुमसमूहैः बहिः कीर्णतीराम् व्याप्तसैकताम्
sp001-009593_KS_10	लाजाः पुम्भूम्नि चाक्षताः इत्यमरः
sp001-009594_KS_10	अलंशब्दोऽत्र अत्यर्थवाचकः
sp001-009595_KS_10	स च कीर्णतीराम् इत्यतः प्राक् अन्वयितव्यः
sp001-009596_KS_10	ब्रह्मेति
sp001-009597_KS_10	ब्रह्मासने स्थितैः
sp001-009598_KS_10	तथा ब्रह्मणः ध्याने परैः सक्तैः
sp001-009599_KS_10	तथा योग एव निद्रा ताम् गतैः तथा योगपट्टस्य बन्धः बन्धनम् येषाम् तैः
sp001-009600_KS_10	योगपट्टम् बध्नद्भिरित्यर्थः
sp001-009601_KS_10	एवंविधैः योगपरैः योगिभिः उपाश्रिताम् सेविताम्
sp001-009602_KS_10	उभौ जानू ऊर्ध्वतमौ सकट्यपसुवाससा
sp001-009603_KS_10	बद्धौ च कृत्वा सततम् ध्यायेत्परमनन्यधीः इति योगलक्षणम्
sp001-009604_KS_10	पादेति
sp001-009605_KS_10	पादसम्बन्धिनः अङ्गुष्ठस्य अग्रेणैव
sp001-009606_KS_10	न समग्रपादेनेत्यर्थः
sp001-009607_KS_10	भूमिस्थैः पृथिव्याम् स्थितैः इत्यर्थः
sp001-009608_KS_10	तथा सूर्ये सम्बद्धदृष्टिभिः अन्वितविलोचनैः
sp001-009609_KS_10	तथा परम् ब्रह्म गृणद्भिः जपद्भिः ब्रह्मर्षिभिः सप्तर्षिभिः उपसेविताम् उपाश्रिताम्
sp001-009610_KS_10	अथेति
sp001-009611_KS_10	अथ अनन्तरम् ताः कृत्तिकाः दिव्याम् स्वर्गीयाम् नदीम् देवीम् गङ्गाम् विलोक्य अभ्यनन्दन्
sp001-009612_KS_10	आनन्दिता बभूवुः इत्यर्थः
sp001-009613_KS_10	एतद्युक्तमेवेत्याह
sp001-009614_KS_10	एषा पीयूषवाहिनी गङ्गा दृष्टा दर्शनगोचरीभूता सती
sp001-009615_KS_10	कम् पुरुषम् नाभिनन्दयति अपि तु सर्वमेवेत्यर्थः
sp001-009616_KS_10	किम् इति पाठे किम् कुतः कारणात् नाभिनन्दयति मोदयति
sp001-009617_KS_10	अपि तु मोदयत्येवेत्यर्थः
sp001-009618_KS_10	अतः एतदालोकने आनन्दो युक्त इति भावः
sp001-009619_KS_10	चन्द्रेति
sp001-009620_KS_10	चन्द्रः चूडटमणिभूतः यस्य सः देवः हरः मूर्धनि याम् उद्वहति
sp001-009621_KS_10	यस्याः विलोकनम् पुण्यम् पुण्यकारि ताम् गङ्गाम् हृदि मनसि मुदा प्रीत्या श्रद्दधुः
sp001-009622_KS_10	श्रद्धिताम् चक्रुरित्यर्थः
sp001-009623_KS_10	गुणवत्सु श्रद्धायाः औचित्यादिति भावः
sp001-009624_KS_10	दिव्यामिति
sp001-009625_KS_10	निर्वाणपदस्य मोक्षपदस्य देशिनीम् दात्रीम्
sp001-009626_KS_10	तथा निर्धूतकल्मषाम् दूरीकृतजनकिल्बिषाम् दिव्याम् स्वर्गीयाम्
sp001-009627_KS_10	द्युप्रागपागुदक्प्रतीचो यत् इति दिवः यत्
sp001-009628_KS_10	विष्णोः पदीम् चरणसम्बन्धिनीम्
sp001-009629_KS_10	गङ्गाविष्णुपदी इत्यमरः
sp001-009630_KS_10	देवीम् गङ्गाम् ताः कृत्तिकाः सुतराम् प्रह्वाः नताः सत्यः मूर्ध्ना ववन्दिरे प्रणेमुः
sp001-009631_KS_10	सौभाग्यैरिति
sp001-009632_KS_10	अत्र ताः कृत्तिकाः श्रद्दधानाः सत्यः सौभाग्यैः शोभनभाग्यैः सुखेन प्राप्तुम् शक्याम्
sp001-009633_KS_10	मोक्षस्य प्रतिभुवम् लग्नकाम् सतीम् पतिव्रताम् ताम् दिवोधुनीम् गङ्गाम् भक्त्या निमित्तेन तुष्टुवुः
sp001-009634_KS_10	भक्तिनिमित्तम् स्तवनमित्यर्थः
sp001-009635_KS_10	मुक्तिरिति
sp001-009636_KS_10	ताः कृत्तिकाः विमलैः विगतमलैः तथा मुक्तिः मोक्षः सैव स्त्री तस्याः सङ्गः सम्बन्धः
sp001-009637_KS_10	प्राप्तिरिति यावत्
sp001-009638_KS_10	तत्र यद्दूत्यम् दूतीभावः कर्म वा तस्य ज्ञैः ज्ञातृभिरित्यर्थः
sp001-009639_KS_10	येषाम् स्पर्शमात्रेण मुक्तिर्भवतीति भावः
sp001-009640_KS_10	तथाभूतैः जलैः कृत्वा प्रक्षालितमलाः निवर्तितकल्मषाः सत्यः
sp001-009641_KS_10	तत्र गङ्गायाम् सस्नुः स्नानम् चक्रुरित्यर्थः
sp001-009642_KS_10	मलापकर्षस्नानानन्तरम् शुद्धस्नानम् क्रियते इति भावः
sp001-009643_KS_10	किम्भूताः सुस्नाताः शोभनम् विध्युक्तप्रकारकम् स्नातम् स्नानम् यासाम् ताः
sp001-009644_KS_10	भावे निष्ठा
sp001-009645_KS_10	विध्युक्तप्रकारेण स्नानकर्त्र्यः इत्यर्थः
sp001-009646_KS_10	पुनः किम्भूताः तपसान्विताः तपस्विन्य इत्यर्थः
sp001-009647_KS_10	ष्णा शौचे कर्तरि लिट्
sp001-009648_KS_10	स्नात्वेति
sp001-009649_KS_10	परिपचेलिमैः परिपक्वैः
sp001-009650_KS_10	तव्यत्तव्यानीयरः इत्यत्र केलिमर उपसङ्ख्यानात् पचतेः केलिमर्
sp001-009651_KS_10	भाग्यैः दिष्टैः निमित्तभूतैः सुलभ्यायाम् सुखेन लब्धुम् शक्यायाम्
sp001-009652_KS_10	पोरदुपधात् इति यत्
sp001-009653_KS_10	तथाभूतायाम् तत्र गङ्गायाम् स्नात्वा ताः कृत्तिकाः स्वम् स्वकीयम् आत्मानम्
sp001-009654_KS_10	मुदा प्रीत्या बहु यथा तथा चरितार्थम् पुरुषार्थकारिणम् मेनिरे अमन्यन्त
sp001-009655_KS_10	मनु अवबोधने कर्तरि लिट्
sp001-009656_KS_10	कृशानुरेतस इति
sp001-009657_KS_10	अथ अनन्तरम् गङ्गावगाहनाद्धेतोः अमोघम् सफलम् कृशानुरेतसः हरस्य रेतः वीर्यम्
sp001-009658_KS_10	सद्यः तत्कालम् तासाम् कृत्तिकानाम् अभिकलेवरम् कलेवरे शरीर इत्यभिकलेवरम्
sp001-009659_KS_10	शरीरमध्य इत्यर्थः
sp001-009660_KS_10	सञ्चचार सञ्चक्राम
sp001-009661_KS_10	लग्नमिति यावत्
sp001-009662_KS_10	अत्र तृतीयायोगाभावात् समः परतोऽपि
sp001-009663_KS_10	चरतेन अत्र तृतियायोगाभावात् समःपरतोपि चरतेः नात्मनेपदम्
sp001-009664_KS_10	समस्तृतीयायुक्तात् इति सौत्रनियमात्
sp001-009665_KS_10	रौद्रमिति
sp001-009666_KS_10	दहनात्मकम् अग्निरूपम् अत एव सुतराम् दुर्धरम् दुःखेन धर्तुम् शक्यम् रौद्रम् शैवम् धाम तेजः
sp001-009667_KS_10	दधानाः ताः कृत्तिकाः विषाम्बुधौ मग्ना इवेत्युत्प्रेक्षा
sp001-009668_KS_10	परितापम् अवापुः
sp001-009669_KS_10	विषाम्बुधिमग्नत्वे यादृशः परितापः भवति तादृशः रौद्रतेजोधारणे जात इति भावः
sp001-009670_KS_10	अक्षमा इति
sp001-009671_KS_10	दुर्वहम् दुर्धरम् तद्धाम वोढुम् अक्षमाः अत एव आतुराः व्याकुलाः ताः कृत्तिकाः
sp001-009672_KS_10	अन्तः मध्ये ज्वलन्तम् अग्निमिव दधानाः सत्यः अम्बुनः जलात् बहिः निर्ययुः
sp001-009673_KS_10	निर्जग्मुरित्यर्थः
sp001-009674_KS_10	अत्र धामनि अग्नित्वेन उत्प्रेक्षणात् उत्प्रेक्षा
sp001-009675_KS_10	अमोघमिति
sp001-009676_KS_10	नद्याः गङ्गयाः सद्यः उज्झितम् अत एव तासाम् कृत्तिकानाम् अभ्युदरम्
sp001-009677_KS_10	दीप्तम् सत् स्थितम् अमोघम् सफलम् महत् शाम्भवम् बीजम् गर्भत्वम् आगमत्
sp001-009678_KS_10	गर्भीभूतमित्यर्थः
sp001-009679_KS_10	सुज्ञा इति
sp001-009680_KS_10	सुज्ञाः चतुराः अत एव गर्भभूतम् तद्वीर्यम् विज्ञायापि वोढुम् अक्षमाः असमर्थाः
sp001-009681_KS_10	तस्य अतिशयप्रज्वलितत्वादिति भावः
sp001-009682_KS_10	ताः कृत्तिकाः भर्तुः भिया भयेन
sp001-009683_KS_10	यदि न धरिष्यामः तदा अनुचितम् नो चेत् शरीरदाह इति भयेनेत्यर्थः
sp001-009684_KS_10	ह्रिया लज्जया एवंविधाः इमाः
sp001-009685_KS_10	याभिः भर्तृवीर्यम् अपि न धृतमिति लोकप्रवादजन्मनेत्यर्थः
sp001-009686_KS_10	सद्यः गाढम् विषादम् खेदम् अदधुः धृतवत्यः
sp001-009687_KS_10	तत इति
sp001-009688_KS_10	ततः अनन्तरम् ताः कृत्तिकाः तद् गर्भजातम् गर्भसामान्यम्
sp001-009689_KS_10	जातिर्जातम् च सामान्यम् इत्यमरः
sp001-009690_KS_10	भयेन व्रीडया च सार्धम् सह शरवणे
sp001-009691_KS_10	प्रनिरन्तःशरेक्षु इत्यादिना शरशब्दात् परवननकारस्य णत्वम्
sp001-009692_KS_10	शरः स्तुते जने बाणे इति मेदिनी
sp001-009693_KS_10	उत्सृज्य परित्यज्य स्वान् गृहान् अभिनिर्ययुः गतवत्यः
sp001-009694_KS_10	गृहाः पुंसि च भूम्न्येव इत्यमरः
sp001-009695_KS_10	ताभिरिति
sp001-009696_KS_10	ताभिः कृत्तिकाभिः तत्र शरवणे विक्षिप्तम् त्यक्तम्
sp001-009697_KS_10	तथा अमृतकरकलावत् चन्द्रकलेव
sp001-009698_KS_10	कोमलम् मृदु यथा तथा क्षणम् भासमानम् तद्गर्भजातम् कर्तृ
sp001-009699_KS_10	अभिनभोगर्भम् नभोगर्भे आकाशमध्ये इत्यभिनभोगर्भम्
sp001-009700_KS_10	गर्भोभ्रूणेऽर्भके कुक्षौ इति मेदिनी
sp001-009701_KS_10	अभ्युज्जिहानैः अभ्युज्जिहते सम्मुखम् उदयन्ते यानि तैः
sp001-009702_KS_10	ओ हाङ् गतौ इत्यतः शानच्
sp001-009703_KS_10	तथा दिनपतिशतम् सूर्यशतम् स्पर्धन्ते तानि तैः
sp001-009704_KS_10	ततोऽपि अधिकैरित्यर्थः
sp001-009705_KS_10	तथा अमानैः असङ्ख्यैः स्वैः तेजोभिः तथा षड्भिः वक्त्रैश्च युक्तम् स्मरहरगुरोः ब्रह्मणः
sp001-009706_KS_10	स्पर्धया ईर्ष्यया इव
sp001-009707_KS_10	तव चत्वारि मम षडित्यतः त्वत्तः अहम् अधिकोऽस्मीत्येवम्भूत वाग्वादावसरफलकया इत्यर्थः
sp001-009708_KS_10	अजनि परिप्राप्तमभूदित्यर्थः
sp001-009709_KS_10	दीपजन इत्यादिना च्लेः चिण्
sp001-009710_KS_10	जनिवध्योश्च इति वृद्धिनिषेधः
sp001-009711_KS_10	अत्र तेजसाम् षण्णाम् वक्त्राणाम् च उत्पादने ब्रह्मस्पर्धायाः अहेतुत्वेऽपि
sp001-009712_KS_10	तद्धेतुत्वेन कल्पनात् हेतूत्प्रेक्षालङ्कारः
sp001-009713_KS_10	मन्दाक्रान्ता वृत्तम्
sp001-009714_KS_10	मन्दाक्रान्ता जलधिषडगैर्म्भौ नतौ ताद् गुरू चेत् इति लक्षणात्
sp001-009715_KS_10	इति श्रीपर्वणीकरोपनामक श्रीलक्ष्मणभट्टात्मजसतीगर्भसम्भव श्रीसीतारामकविविरचितया सञ्जीविनीसमाख्यया व्याख्यया समेतः
sp001-009716_KS_10	श्रीकालिदासकृतौ कुमारसम्भवे महाकाव्ये कुमारोत्पत्तिर्नाम दशमः सर्गः
sp001-009717_KS_13	प्रस्थानेति
sp001-009718_KS_13	ततः अनन्तरम् स कुमारः कार्तिकेयः प्रस्थानकाले उचितः योग्यः चारुश्च वेषः यस्य
sp001-009719_KS_13	तथा स्वर्गिवर्गैः इन्द्रादिदेवगणैः अनुगम्यमानः सन्
sp001-009720_KS_13	नतेन शिरसा त्रैलोक्यभर्तुः शिवस्य पादौ प्रणनाम नमश्चक्रे
sp001-009721_KS_13	उपसर्गादसमासेऽपि इति णत्वम्
sp001-009722_KS_13	जहीति
sp001-009723_KS_13	प्रणमन्तम् नमस्कुर्वन्तम् तम् कुमारम् ईशः हरः मुदा प्रीत्या मूर्धनि उपाघ्राय गन्धम् उपादाय
sp001-009724_KS_13	हे वीर हे वत्स समरे युधि इन्द्रशत्रुन् तारकम् जहि मारय
sp001-009725_KS_13	अथ अमरेशपदम् इन्द्रपदम् स्वर्गम् स्थिरत्वम् स्थैर्यम् नय प्रापय
sp001-009726_KS_13	उभयत्रापि आशिषि लोट्
sp001-009727_KS_13	इत्येवम्भूतया आशिष आशीर्वादेन अभ्यनन्दत् अस्तौषीत्
sp001-009728_KS_13	प्रह्वीति
sp001-009729_KS_13	स कुमारः प्रह्वीभवन् नम्रीभवन्सन् नम्रतरेण मूर्ध्ना
sp001-009730_KS_13	अत्र प्रह्वीभवन्नित्यनेनैव मूर्ध्नः नम्रत्वे सिद्धे पुनः विशेषणोपादानम्
sp001-009731_KS_13	सामान्यतः अन्येषाम् अङ्गानाम् नम्रत्वोक्त्यपेक्षया मूर्ध्नि क्रियातिशयद्योतनार्थम्
sp001-009732_KS_13	पुनः उपादानेन तरब्ग्रहणलिङ्गाच्च
sp001-009733_KS_13	स्वमातुः अङ्घ्रियुगम् चरणद्वन्द्वम् नमश्चकार
sp001-009734_KS_13	तस्याः पार्वत्याः सम्बन्धीनि यानि प्रमोदाश्रुपयांसि
sp001-009735_KS_13	तेषाम् प्रवृष्टिः वर्षणम् तस्य कुमारस्य वीरेषु वरस्य श्रेयसः
sp001-009736_KS_13	सेनापतेरित्यर्थः
sp001-009737_KS_13	तस्य अभिषेक इव यः अभिषेकः सः अभवत्
sp001-009738_KS_13	तस्य यादृगभिषेको भवति सः मात्रश्रुपयोवृष्टिः आशिरश्चरणनखपर्यन्तम् प्लावयन्त्यभूदिति भावः
sp001-009739_KS_13	तमिति
sp001-009740_KS_13	सुते पुत्रे वत्सला कृपावती सा हिमाद्रेः सुता पार्वती तम् पुत्रम्
sp001-009741_KS_13	अस्य ल्यबन्तत्रयेण सम्बन्धो विधेयः
sp001-009742_KS_13	अङ्कम् उत्सङ्गम्
sp001-009743_KS_13	अङ्को रूपकभेदाङ्गचिह्ने रेखाजिभूषणे
sp001-009744_KS_13	रूपकाण्डान्तिकोत्सङ्गस्थानेऽङ्कम् पापदुःखयोः इति मेदिनी
sp001-009745_KS_13	आरोप्य संस्थाप्य
sp001-009746_KS_13	तथा गाढम् दृढम् यथा तथा
sp001-009747_KS_13	प्रगाढः कृच्छ्रदृढयोः इति मेदिनी
sp001-009748_KS_13	प्रेति त्रित्वसङ्घातनिवेशनायैव
sp001-009749_KS_13	एवम् विना तदलाभात्
sp001-009750_KS_13	आश्लिष्य आलिङ्ग्य
sp001-009751_KS_13	तथा शिरसि उपाघ्राय च
sp001-009752_KS_13	हे वत्स त्वम् शत्रुम् तारकम् जित्वा वीरम् सूते सा वीरसूः
sp001-009753_KS_13	तथोक्ताम् माम् कृतार्थीकुरु इति जगाद
sp001-009754_KS_13	एवंविधे महति कार्ये भवता प्रतिपादिते सति त्रैलोक्यप्रसृतिशीलेन यशसा
sp001-009755_KS_13	धवलीकृतम् सत् एष यदीयः पुत्रः सा कृतार्थैव इति
sp001-009756_KS_13	वर्णयिष्यतीत्यतः मत्कृतार्थत्वम् सिद्धमेवेति भावः
sp001-009757_KS_13	उद्दामेति
sp001-009758_KS_13	ततः अनन्तरम् उद्दामः उद्भटः यः दैत्येशः तारकः
sp001-009759_KS_13	तस्य विपत्तिः मृत्युः तस्याः हेतुः कारणम्
sp001-009760_KS_13	तत्कर्ता इत्यर्थः
sp001-009761_KS_13	तथा समरोत्सवस्य सङ्ग्रामरूपस्य उत्सवस्य मह उद्धव उत्सवः इत्यमरः
sp001-009762_KS_13	इयम् कर्मणि षष्ठी
sp001-009763_KS_13	सम्बन्धमात्रविवक्षितत्वात् इह षष्ठ्यन्तस्य वृत्तिगतेनापि श्रद्धाशब्देन
sp001-009764_KS_13	नित्यसम्बन्धवशात् सम्बन्धम् कृत्वा कृद्योगलक्षणा षष्ठी समर्थनीया
sp001-009765_KS_13	केचित्तु समरोत्सवे सः इति विषयलक्षणसप्तम्यन्तत्वम् अङ्गीकृत्य पठन्ति
sp001-009766_KS_13	तत्रापि समासवृत्तिगतस्य श्रद्धालुशब्दस्य सम्बन्धः दुर्घट इत्यलम्
sp001-009767_KS_13	श्रद्धालुः भक्तिशीलम् चेतः यस्य
sp001-009768_KS_13	सङ्ग्रामश्रद्धाधायक इत्यर्थः
sp001-009769_KS_13	एवम्भूतः कुमारः भक्त्या भक्तिपूर्वकम् गिरिजागिरीशौ पितरौ आपृच्छ्य
sp001-009770_KS_13	मया गम्यत इत्युक्त्वा इत्यर्थः
sp001-009771_KS_13	दिवम् अभि प्रतस्थे चचाल
sp001-009772_KS_13	समवप्रविभ्य इत्यात्मनेपदम्
sp001-009773_KS_13	देवमिति
sp001-009774_KS_13	ततः अनन्तरम्
sp001-009775_KS_13	नाकनाथपूर्वाः इन्द्रप्रमुखाः समस्ताः त्रिदिवौकसः देवाः अपि
sp001-009776_KS_13	पूर्वोक्तकुमारप्रस्थानसमुच्चायकः अपिशब्दः
sp001-009777_KS_13	अपि सम्भावनाप्रश्नाशङ्कागर्हासमुच्चये इति विश्वः
sp001-009778_KS_13	महेशम् देवम् गिरीजाम् देवीम् च प्रणम्य
sp001-009779_KS_13	अथ प्रदक्षिणीकृत्य प्रदक्षिणौ परिक्रमणवशात् सव्यभागस्थौ कृत्वा इत्यर्थः
sp001-009780_KS_13	ऊर्यादिच्विडाचश्च इति गतिसञ्ज्ञकतया कुगतिप्रादयः इति समासत्वात् समासे अनञ्पूर्वे इति क्त्वो ल्यबादेशः
sp001-009781_KS_13	तम् कुमारम् अनु पश्चात् जग्मुः इत्यर्थः
sp001-009782_KS_13	अथेति
sp001-009783_KS_13	अथ अनन्तरम् व्रजद्भिः गच्छद्भिः अत एव स्फुरत् प्रसरत् प्रभायाः कान्त्याः सम्बन्धि
sp001-009784_KS_13	भासुरम् दीप्यमानम् मण्डलम् चक्रवालम् येषाम्
sp001-009785_KS_13	चक्रवालम् तु मण्डलम् इत्यमरः
sp001-009786_KS_13	तैः अशेषैः सम्पूर्णैः त्रिदशैः देवैः विकीर्णम् व्याप्तम् नभः अन्तरिक्षम् दिवापि दिनेऽपि
sp001-009787_KS_13	उग्रैः भासुरैः नक्षत्रगणैः विकीर्णमिव बभासे
sp001-009788_KS_13	भासुरत्वरूपसाधारणधर्मेण त्रिदशविकिरणविशिष्टे नभसि नक्षत्रविकिरणविशिष्टत्वोत्प्रेक्षणात् उत्प्रेक्षालङ्कारः
sp001-009789_KS_13	ननु उग्रः शूद्रासुते क्षुद्रात् रुद्रे पुंसि त्रिषूत्कटे इति कोशोक्त्या
sp001-009790_KS_13	उत्कटवाचिनोऽपि उग्रशब्दस्य कथम् भासुरवाचकता इति चेत् सत्यम्
sp001-009791_KS_13	अत्र औत्कट्यम् केनचिद्धर्मेण विवक्षितम् न तु तेजसैव
sp001-009792_KS_13	कान्त्या तापेन वा सौन्दर्यादिना वा उत्कटः अधिकः इत्यर्थप्रणयनात् प्रकृते समाधेयम्
sp001-009793_KS_13	रराजेति
sp001-009794_KS_13	नभोऽन्ते अन्तरिक्षमध्ये व्रजताम् गच्छताम् तेषाम् सुराणाम् मध्ये कुमारः कार्त्तिकेयः
sp001-009795_KS_13	अग्रेऽपि नभोन्त इत्यस्य सम्बन्धः कार्यः
sp001-009796_KS_13	नक्षत्राणि अश्विन्यादीनि
sp001-009797_KS_13	ताराः सप्तविंशतिव्यतिरिक्ताः ग्रहाः सूर्यादयो नव तेषाम् मण्डलानाम् गोलानाम्
sp001-009798_KS_13	मध्ये त्रियामारमणः चन्द्रः इव रराज
sp001-009799_KS_13	यतः अधिककान्त्या कान्तः मनोहरः
sp001-009800_KS_13	नक्षत्राणाम् मध्ये यथा चन्द्र एव शोभते तथा देवानाम् मध्ये कुमार एव शुशुभे इत्यर्थः
sp001-009801_KS_13	पूर्णोपमालङ्कारः
sp001-009802_KS_13	गिरीशेति
sp001-009803_KS_13	अथ पुलोमपुत्री शची तस्याः दयितः इन्द्रः सः आदिः येषाम् तथाभूताः ते देवाः
sp001-009804_KS_13	गिरीशगौरीतनयेन
sp001-009805_KS_13	ननु गिरीशगौर्योः एकतरेण सिद्धिरिति चेत् सत्यम्
sp001-009806_KS_13	उभयगतवीर्याश्रयीभूतत्वेन कुमारवीर्याधिक्यस्य द्योतनार्थम् उभयोः ग्रहणमिति समाधातव्यम्
sp001-009807_KS_13	सार्धम् मुहूर्तात् क्षणमात्रेणैव नक्षत्रपथम् आकाशम् उत्तीर्य उल्लङ्घ्य
sp001-009808_KS_13	आत्मनीनम् आत्मने हितम्
sp001-009809_KS_13	तस्मै हितम् इत्यधिकारस्थेन आत्मन्विश्वजन इत्यादिना खः
sp001-009810_KS_13	तथाभूतम् लोकम् स्वर्गम् प्रपेदिरे प्रापुः
sp001-009811_KS_13	लोकस्तु भुवने जने इत्यमरः
sp001-009812_KS_13	त इति
sp001-009813_KS_13	ते समग्राः सुराः महासुरात् तारकात् यः त्रासः भयम् तस्य वशंवदत्वत् अधीनत्वाद्धेतोः
sp001-009814_KS_13	चिरकालेन बहुसमयेन दृष्टम् तत् स्वर्गलोकम् सद्यः सहसा प्रवेष्टुम् न विषेहिरे न शेकुः
sp001-009815_KS_13	किन्तु क्षणम् व्यलम्बन्त
sp001-009816_KS_13	कालम् चिक्षिपुरित्यर्थः
sp001-009817_KS_13	अन्योऽपि समये स्वगृहेऽपि सद्यः प्रवेष्टुम् न शक्नोति
sp001-009818_KS_13	किन्तु विलम्बते तद्वदिति भावः
sp001-009819_KS_13	पुर इति
sp001-009820_KS_13	तत्क्षणम्
sp001-009821_KS_13	कालाध्वनोः इति द्वितीया
sp001-009822_KS_13	प्रवेशसमये इत्यर्थः
sp001-009823_KS_13	भीताः अतः तारकावस्थानशङ्कया सभयाः सुराः स्वर्गम् प्रवेष्टुम् त्वम् पुरः अग्रे भव
sp001-009824_KS_13	अहम् पुरो न भवामि
sp001-009825_KS_13	किम् तु त्वमेव भव
sp001-009826_KS_13	अहम् पुरोगः नास्मि न भवामि
sp001-009827_KS_13	त्वम् पुरः सरो भव इत्थम् एवम्भूतम् कलहम् विग्रहम् वितेनुः
sp001-009828_KS_13	चक्रुरित्यर्थः
sp001-009829_KS_13	अस्मीति अहमर्थकम् अव्ययम्
sp001-009830_KS_13	सर्वेषाम् त्रिधाभूततया न कोऽपि अन्तः प्रवेष्टुम्
sp001-009831_KS_13	शशाक
sp001-009832_KS_13	किन्तु तत्रैव कलहायमानाः तस्थुरिति भावः
sp001-009833_KS_13	सुरालयेति
sp001-009834_KS_13	सुरालयस्य स्वर्गस्य यदालोकनम् तेन यत्कौतुकम् आनन्दः तेन निमित्तेन शुचीनि शुद्धानि
sp001-009835_KS_13	स्मेराणि समन्दहासानि च विलोचनानि येषाम् तथाभूताः ते देवाः
sp001-009836_KS_13	द्विषत्साध्वसेन तारकशत्रुभयेन कातरान्ताम् भीतप्रान्ताम्
sp001-009837_KS_13	भयचिह्नतरलत्वादियुताम् इत्यर्थः
sp001-009838_KS_13	तथाभूताम् दृष्टिम् नेत्रम् मुदा प्रीत्या
sp001-009839_KS_13	प्रसादेनेति यावत्
sp001-009840_KS_13	उपलक्षिते कुमारस्य मुखारविन्दे वदनकमले दधुः
sp001-009841_KS_13	दुर्घटप्रवेशोपायोपदेशापेक्षया इति भावः
sp001-009842_KS_13	कुमारः बालोऽपि सन् न भीत इति मुदेति विशेषणेन व्यज्यते
sp001-009843_KS_13	सहेलेति
sp001-009844_KS_13	ततः दृष्टिपातानन्तरम् रणे प्रकृष्टम् वीरः अत एव तारकस्य आपातम्
sp001-009845_KS_13	युद्धार्थम् आगमनम् अपेक्षते सः अपेक्षमाणः
sp001-009846_KS_13	प्रतीच्छन् इत्यर्थः
sp001-009847_KS_13	अत एव पुरतः अग्रतः भविष्णुः स कुमारः कार्त्तिकेयः
sp001-009848_KS_13	सहेलः सक्रीडः यः हासः तेन छुरिताननेन्दुः मिश्रितमुखचन्द्रः सन्
sp001-009849_KS_13	किञ्चित् विहस्येत्यर्थः
sp001-009850_KS_13	हि निश्चितम्
sp001-009851_KS_13	सुरान् अवोचत् जगाद
sp001-009852_KS_13	भीत्येति
sp001-009853_KS_13	भो त्रिदिवौकसः देवाः अद्य सम्प्रति भीत्या भयेन अलम्
sp001-009854_KS_13	न भेतव्यमित्यर्थः
sp001-009855_KS_13	किम् तु अमी भवन्तः सद्यः सहसैव स्वर्गम् प्रविशन्तु
sp001-009856_KS_13	स्वर्गप्रवेशे भयहेतुकः विलम्बः न विधेयः इति तात्पर्यम्
sp001-009857_KS_13	सद्यः सपदि
sp001-009858_KS_13	तत्क्षणमित्यर्थः
sp001-009859_KS_13	अथ रोषात् आह
sp001-009860_KS_13	पूर्वम् दृष्टो दृष्टपूर्वः
sp001-009861_KS_13	राजदन्तादिषु इति प्राक्प्रयोगार्हस्य पूर्वशब्दस्य परः प्रयोगः
sp001-009862_KS_13	सम्भवानुरोधात् भवद्भिः इति लभ्यते
sp001-009863_KS_13	ननु व इत्यनेनैव सिद्धिरिति चेत् न
sp001-009864_KS_13	नलोक इति षष्ठीनिषेधात्
sp001-009865_KS_13	तथा वः युष्माकम् शत्रुः द्वेष्टा महासुरः तारकः अत्रैव स्वर्गे एव मे मम दृक्पथम् दृग्गोचरत्वम् एतु प्राप्नोतु
sp001-009866_KS_13	दृक्पथमिति
sp001-009867_KS_13	ऋक्पूरब्धूः इति समासान्तः अप्रत्ययः
sp001-009868_KS_13	स्वर्लोकेति
sp001-009869_KS_13	स्वर्लोकस्य लक्ष्म्याः कचाः केशाः तेषाम् कर्षणाय
sp001-009870_KS_13	लक्ष्मीकेशानाम् हरणम् कर्तुमित्यर्थः
sp001-009871_KS_13	तुमर्थात् इति चतुर्थी
sp001-009872_KS_13	चण्डम् प्रचण्डम् यस्य तारकस्य
sp001-009873_KS_13	दोर्मण्डलम् भुजमण्डलम् वल्गति चलति
sp001-009874_KS_13	तस्य तारकस्य यच्छोणितम् रुधिरम् तस्य पानम् तदेव केलिः क्रीडा
sp001-009875_KS_13	ताम् कर्मभूताम् एते मम शराः अह्नाय झटिति
sp001-009876_KS_13	द्राग्झटित्यञ्जसाह्नाय इत्यमरः
sp001-009877_KS_13	इहैव कुर्वन्तु
sp001-009878_KS_13	तम् विनाशयन्त्वित्यर्थः
sp001-009879_KS_13	शक्तिरिति
sp001-009880_KS_13	अहतप्रचारा अविध्नितगतिः
sp001-009881_KS_13	तथा प्रभावः सामर्थ्यम् स एव सारः यस्याः सा
sp001-009882_KS_13	सुतराम् महसः तेजसः प्रसारः मण्डलम् यस्याः
sp001-009883_KS_13	अति तेजस्विनीत्यर्थः
sp001-009884_KS_13	स्वर्लोकलक्ष्म्याः या विपदा तस्याः अवहा
sp001-009885_KS_13	सुखदेत्यर्थः
sp001-009886_KS_13	तथा अरेः प्रतिकूलस्य शिरः शिर्षम् हरन्ती
sp001-009887_KS_13	असौ मम शक्तिः आयुधम् वः युष्माकम् मुदम् प्रीतिम् दिशतात् दत्तात्
sp001-009888_KS_13	आशिषि लोट्
sp001-009889_KS_13	इतीति
sp001-009890_KS_13	दैत्यवधाय दैत्यवधम् कर्तुम् युद्धे उत्सुकमानसस्य उत्कण्ठितचेतसः
sp001-009891_KS_13	अन्धकारातिसुतस्य शिवपुत्रस्य कुमारस्य सम्बन्धिना इति पूर्वोक्तेन वचसा
sp001-009892_KS_13	सर्वम् गीर्वाणवृन्दम् देवसमूहः शुचि शुद्धम् स्मेरम् समन्दहासम् मुखारविन्दम् मुखकमलम् यस्य तथाभूतम् सदा ननन्द जहर्ष
sp001-009893_KS_13	सान्द्रेति
sp001-009894_KS_13	सान्द्रप्रमोदात्
sp001-009895_KS_13	धनानन्दात् हेतोः पुलकैः रोमाञ्चैः उपगूढः आश्लिष्टः
sp001-009896_KS_13	पुलकः कृमिभेदे अश्मभेदे च मणिदोषके
sp001-009897_KS_13	रोमाञ्चे हरिताले गजात्तपिण्डे च गन्धके इति मेदिनी
sp001-009898_KS_13	तथा सर्वेष्वङ्गेषु सम्फुल्लानि सहस्रनेत्राणि यस्य
sp001-009899_KS_13	यतः सहस्राक्षः तथाभूतः
sp001-009900_KS_13	शक्रः इन्द्रः तस्य कुमारस्य उत्तरीयेण संव्यानेन
sp001-009901_KS_13	संव्यानमुत्तरीयम् स्यात् इत्यमरः
sp001-009902_KS_13	यथा निजाम्बरेण निरुञ्छनम् परिवर्तनम् चारु चकार
sp001-009903_KS_13	भ्रातृभावाय अन्योन्यवस्त्रग्रहणम् चक्रतुः इत्यर्थः
sp001-009904_KS_13	तदुक्तम् मेदिन्याम्
sp001-009905_KS_13	निरुञ्छनम् बन्धुतायै वाससः परिवर्तनम् इति
sp001-009906_KS_13	लोकेऽपि भ्रातृतायै परस्परस्य उष्णिग्बन्धनव्यवहारः तद्वत् अत्रापीति अनुशासने
sp001-009907_KS_13	सामान्यतः वासोग्रहणेन प्रकृते उत्तरीयग्रहणम् सङ्गच्छते
sp001-009908_KS_13	लोकव्यवहारस्तु सम्प्रदायसिद्धः
sp001-009909_KS_13	उष्णिहि विशेषश्रैष्ठ्योपलम्भ एव व्यवहारमूलमिति मन्तव्यम्
sp001-009910_KS_13	घनेति
sp001-009911_KS_13	अथो अनन्तरम् आद्ययोः हरिहरयोः वृद्धः महान् विधिः ब्रह्मा
sp001-009912_KS_13	घनः सान्द्रः
sp001-009913_KS_13	घनम् स्यात् कांस्यतालादिवाद्यमध्यमनुत्ययोः
sp001-009914_KS_13	ना मुस्तादौ घनाद्येषु विस्तारे लोहमुद्गरे
sp001-009915_KS_13	त्रिषु सान्द्रे च दृष्टार्थे इति मेदिनी
sp001-009916_KS_13	यः प्रमोदः हर्षः तेन निमित्तेन यदश्रु नेत्रपयः
sp001-009917_KS_13	तेन तरङ्गितानि सञ्जाततरङ्गाणि
sp001-009918_KS_13	तारकादिभ्य इतच्
sp001-009919_KS_13	अक्षीणि नेत्राणि येषाम् तैः
sp001-009920_KS_13	हर्षवशात् उद्गताश्रुभिरित्यर्थः
sp001-009921_KS_13	तथा प्रचुरप्रसादैः अधिकप्रपन्नतायुक्तैः चतुर्भिः मुखैः
sp001-009922_KS_13	षट्सु शिरःसु मध्ये षडाननम् कुमारम् चुचुम्बे पस्पर्श
sp001-009923_KS_13	इति चित्रम् विस्मयः
sp001-009924_KS_13	चतुर्भिः मुखैः षण्णाम् मुखानाम् यौगपद्येन स्पर्शासम्भवात्
sp001-009925_KS_13	परिहारस्तु प्रत्येकम् षट्सु चतुर्भिः चुम्बनेन सन्धेयः
sp001-009926_KS_13	तमिति
sp001-009927_KS_13	गन्धर्वाः देवगायकाः विद्याधराः सिद्धाश्च देवविशेषाः
sp001-009928_KS_13	एषाम् सङ्घाः समुदायाः कर्तारः तम् त्रिपुरासुरस्य अरेः शिवस्य कुमारम् पुत्रम् मुदा प्रीत्या निमित्तेन
sp001-009929_KS_13	साधुसाध्विति अभितः सम्मुखत्वेन प्रशस्य स्तुत्वा
sp001-009930_KS_13	हे वीर त्वम् जय शत्रोः सकाशात् जयम् प्राप्नुहि
sp001-009931_KS_13	इत्येवम्भूतया वाचा आनन्दयन् आनन्दितम् अकुर्वन्
sp001-009932_KS_13	दिव्यर्षय इति
sp001-009933_KS_13	नारदाद्याः नारदप्रमुखाः दिव्याः दिवि भवाः ऋषयः
sp001-009934_KS_13	द्युप्रागपागुदक् इति यत्
sp001-009935_KS_13	शत्रुम् तांरकम् विजेष्यमाणम् जेष्यन्तम् तम् कुमारम् अभ्यनन्दन् तुष्टुवुः किल
sp001-009936_KS_13	अथ अनन्तरम् चामीकरीयैः सौवर्णैः उत्तरीयैः वस्त्रैः
sp001-009937_KS_13	तथा निजयः वल्कलैश्च निरुञ्छनम् बन्धुतायै वासः परिवर्तनम् चक्रुः
sp001-009938_KS_13	निरुञ्छनम् पूर्वमेव निर्णीतम्
sp001-009939_KS_13	तत इति
sp001-009940_KS_13	ततः अनन्तरम् शक्तिः आयुधविशेषः ताम् धरतीति तथोक्तस्य तस्य कुमारस्य
sp001-009941_KS_13	शक्तिरस्त्रान्तरे शौर्ये उत्साहादौ बले स्त्रियाम् इति मेदिनी
sp001-009942_KS_13	अवष्टम्भतः आश्रयतः
sp001-009943_KS_13	अवष्टम्भः सुवर्णे च स्तम्भप्रारम्भयोरपि इति मेदिनी
sp001-009944_KS_13	अत्र स्तम्भशब्देन आश्रयः लक्षितः
sp001-009945_KS_13	स्तम्भस्य आश्रयमिति तत्त्वात्
sp001-009946_KS_13	साध्वसम् भयम्
sp001-009947_KS_13	भीतिर्भीः साध्वसम् भयम् इत्यमरः
sp001-009948_KS_13	उत्सृजन्तः त्यजन्तः सुराः देवाः
sp001-009949_KS_13	अनन्तशक्तेः अपारशौर्यस्य
sp001-009950_KS_13	यूथपतेः गजराजस्य अवष्टम्भतः इभाः गजाः वनमिव
sp001-009951_KS_13	स्वर्गम् गन्तुम् प्रवेष्टुम् उत्सेहिरे उत्साहम् चक्रुः
sp001-009952_KS_13	अनन्तशक्तेरिति विशेषणम् कुमारेऽपि योजनीयम्
sp001-009953_KS_13	अथेति
sp001-009954_KS_13	अथ उत्साहानान्तरम् सुराः पुरन्दरस्य इन्द्रस्य अरातेः तारकस्य वधम् मृत्युम्
sp001-009955_KS_13	चिकीर्षोः कर्तुमिच्छोः
sp001-009956_KS_13	गिरिजासुतस्य कुमारस्य अभिपृष्ठम् पृष्ठसम्मुखम् त्रिपुरम् दैत्यम् दिधक्षोः दग्धुमिच्छोः
sp001-009957_KS_13	दह भस्मकरणे इति धातोः इच्छार्थे सनि सन्यङोः इति द्वित्वे सनाशंसभिक्ष उः इत्युप्रत्ययः
sp001-009958_KS_13	स्मरारेः शिवस्य अभिपृष्ठम् प्रमथा इव स्थिताः समन्तात् निरीयुः निर्जग्मुः
sp001-009959_KS_13	अन्तर्विविशुरित्यर्थः
sp001-009960_KS_13	सुराङ्गणानामिति
sp001-009961_KS_13	स्वर्गैकसः देवाः
sp001-009962_KS_13	पुरस्तात् अग्रे जलकेलिभाजाम् जलक्रीडासक्तानाम्
sp001-009963_KS_13	सुराङ्गणानाम् अप्सरसाम् सन्ततम् निरन्तरम् प्रक्षलितैः अङ्गरागैः कुङ्कुमादिरचितैः
sp001-009964_KS_13	पिञ्जरवारिपूराम् पीतजलप्रवाहाम् स्वर्गधुनीम् मन्दाकिनीम् प्रपेदिरे प्रापुः
sp001-009965_KS_13	सुराङ्गणानामिति कुमति च इति णत्वम्
sp001-009966_KS_13	दिग्दन्तीति
sp001-009967_KS_13	किम्भूताम् स्वर्गधुनीम्
sp001-009968_KS_13	वारिणि विहारभाजाम् क्रीडताम्
sp001-009969_KS_13	दिग्दन्तिनाम ऐरावतादीनाम् करैः शुण्डादण्डैः
sp001-009970_KS_13	करो वर्षोपले पाणौ रश्मौ प्रत्ययशुण्डयोः इति मेदिनी
sp001-009971_KS_13	आहतैः ताडितैः
sp001-009972_KS_13	अत एव भीमतरैः अतिशयभयानकैः तरङ्गैः कल्लोलैः कृत्वा
sp001-009973_KS_13	निजतीरजानाम् आत्मीयतटोत्पन्नानाम् तरूणाम् वृक्षाणाम् सम्बन्धिनीम् आलवालानाम् मूलस्थलीनाम् श्रेणिम्
sp001-009974_KS_13	श्रेणिः स्त्रीपुंसयोः पङ्क्तौ समाने शिल्पिसंहतौ इति मेदिनी
sp001-009975_KS_13	मुहुः वारंवारम्
sp001-009976_KS_13	मुहुः पुनः पुनः शश्वत् इत्यमरः
sp001-009977_KS_13	आप्लावयन्तीम् सेचयन्तीम्
sp001-009978_KS_13	लीलेति
sp001-009979_KS_13	पुनः किम्भूताम्
sp001-009980_KS_13	लीलायाम् क्रीडायाम् रसः प्रीतिः यासाम् ताभिः
sp001-009981_KS_13	सुराणाम् कन्यकाभिः पुत्रीभिः
sp001-009982_KS_13	तथा हिरण्मयीभिः सौवर्णीभिः
sp001-009983_KS_13	सिकताभिः वालुकाभिः तथा माणिक्यगर्भाभिः मणिखचितमध्याभिः
sp001-009984_KS_13	तथा उपाहिताभिः निर्मिताभिः न तु अकृत्रिमाभिः
sp001-009985_KS_13	तथा उच्चैः महतीभिः वराः श्रेयस्यः याः वेदिकाः ताभिश्च प्रकीर्णतीराम् व्याप्तसैकताम्
sp001-009986_KS_13	सौरभ्येति
sp001-009987_KS_13	पुनः किम्भूताम्
sp001-009988_KS_13	सौरभ्ये सौगन्ध्ये लुब्धाः लुम्पटाः ये भ्रमराः द्विरेफाः
sp001-009989_KS_13	तैः उपगीतैः मुखरितैरित्यर्थः
sp001-009990_KS_13	हिरण्यस्य सुवर्णस्य ये हंसाः मरालाः तेषाम् आवल्यः पङ्क्तयः
sp001-009991_KS_13	तासाम् केलिः क्रीडा तया निमित्तेन लोलैः चञ्चलैः चामीकरीयैः सौवर्णैः
sp001-009992_KS_13	विनिद्रैः विदलितैः कमलैः उपलक्षिताम्
sp001-009993_KS_13	अत एव च्युतैः कमलेभ्यः भ्रष्टैः परागैः सुमनोरजोभिः
sp001-009994_KS_13	परागः सुमनोरजः इत्यमरः
sp001-009995_KS_13	परिपिङ्गम् परितः पीतम् तोयम् जलम् यस्याः तथोक्ताम्
sp001-009996_KS_13	कुतूहलादिति
sp001-009997_KS_13	द्रष्टुम् कुतूहलात् कौतुकात्
sp001-009998_KS_13	आनन्दादिति यावत्
sp001-009999_KS_13	उपागताभिः आगताभिः अत एव तीरस्थिताभिः
sp001-010000_KS_13	अत एव अभ्यूर्मिराजि
sp001-010001_KS_13	ऊर्मिराजावित्यभ्यूर्मिराजि तरङ्गमध्ये प्रतिबिम्बिताभिः सुरसुन्दरीभिः देवाङ्गनाभिः निमित्तेन
sp001-010002_KS_13	व्रजताम् गच्छताम् अपि जनानाम् मुदम् दिशन्तीम् ददतीम्
sp001-010003_KS_13	एकासामपि अप्सरसाम् प्रतिबिम्बवशात् अनेकधा दृश्यमानत्वात् युक्ता प्रीतिजनकता इति भावः
sp001-010004_KS_13	ननन्देति
sp001-010005_KS_13	शक्रः इन्द्रः चिरकालेन बहुकालेन दृष्टाम् ताम् सुरदीर्घिकाम् मन्दाकिनीम्
sp001-010006_KS_13	विलोक्य सद्यः झटिति ननन्द जहर्ष
sp001-010007_KS_13	अतिरमणीयम् वस्तु चिरकालदृष्टम् सत् बहुप्रीतिजनकम् भवतीति भावः
sp001-010008_KS_13	ततः अनन्तरम् अद्रिपुत्रीमहेशयोः पुत्राय कुमाराय सादरम् यथा तथा पुरोगः सन् अदर्शयत्
sp001-010009_KS_13	स इति
sp001-010010_KS_13	समस्तैः सुरैः परीतः व्याप्तः सः कार्त्तिकेयः कुमारः
sp001-010011_KS_13	अपूर्वदृष्टाम्
sp001-010012_KS_13	अधुनैव दृष्टामित्यर्थः
sp001-010013_KS_13	ताम् सुरनिम्नगाम् पुरतः अग्रे अवलोकमानः सन् सविस्मयः साश्चर्यः स्मेरविलोचनः समन्दहासनेत्रश्च अभूत्
sp001-010014_KS_13	उपेत्येति
sp001-010015_KS_13	भक्तिपरः भक्तिप्रवणः कुमारः कार्त्तिकेयः गीर्वाणवृन्दैः देवसमूहैः प्रणुताम् प्रकर्षेण स्तुताम्
sp001-010016_KS_13	णु स्तुतौ इति धातोः कर्मणि क्तः
sp001-010017_KS_13	ताम् मन्दाकिनीम् तत्र उपेत्य
sp001-010018_KS_13	तत्समीपम् गत्वा इत्यर्थः
sp001-010019_KS_13	किरीटकोटौ मुकुटाग्रे
sp001-010020_KS_13	कोटिः स्त्री धनुषोऽग्रेऽस्त्री इति मेदिनी
sp001-010021_KS_13	अत्र अग्रशब्दस्य धनुःशब्दोपलक्षिततया सर्वेषाम् अग्रवाचकत्वम् बोध्यम्
sp001-010022_KS_13	न्यस्तः अञ्जलिः येन तथाभूतः सन्
sp001-010023_KS_13	प्रणुत्य ईडयित्वा मुदितः मुमुदे
sp001-010024_KS_13	इदम् कृदन्तरूपम् क्रियापदम्
sp001-010025_KS_13	तथा नम्रेण मूर्ध्ना शिरसा ववन्दे नमश्चक्रे
sp001-010026_KS_13	प्रणर्तितेति
sp001-010027_KS_13	प्रणर्तिता कम्पिता स्मेरसरोजानाम् विकसितकमलानाम् राजिः माला येन
sp001-010028_KS_13	अनेन सौगन्ध्योक्तिः
sp001-010029_KS_13	तथा परीरम्भेण आश्लेषेण मिलन्तः आत्मनि मिश्रीभवन्तः महोर्मयः यस्य
sp001-010030_KS_13	अनेन शैत्योक्तिः
sp001-010031_KS_13	कपोलपाल्याः
sp001-010032_KS_13	कपोलरूपलताग्रस्येत्यर्थः
sp001-010033_KS_13	पालिः कर्णे लताग्रेऽश्रौ इति विश्वः
sp001-010034_KS_13	श्रमेण यद्वारि स्वेदः तस्य हारी
sp001-010035_KS_13	अनेन मान्द्योक्तिः
sp001-010036_KS_13	अन्यथा श्रमहृतेः असम्भवः
sp001-010037_KS_13	एवम्भूतः सरितः मन्दाकिन्याः समीरः पवनः पुरः अग्रे
sp001-010038_KS_13	स्थितम् तम् गुहम् स्वामिकार्त्तिकेयम्
sp001-010039_KS_13	यद्वा
sp001-010040_KS_13	पुरोऽग्रे भेजे सिषेवे
sp001-010041_KS_13	तत इति
sp001-010042_KS_13	ततः गङ्गावलोकनानन्तरम् व्रजन् चलन् स्मरशत्रुसूनुः कुमारः पुरस्तात् अग्रे विभिन्नः विदारितः
sp001-010043_KS_13	बाणैः शतरन्ध्रीकृत इति तात्पर्यार्थः
sp001-010044_KS_13	तथा भग्नः आमर्दितः मूलम् विन उपर्येव शतशकलीकृतः
sp001-010045_KS_13	उद्धृतः उत्पाटितश्च शालसङ्घः यस्य तत्
sp001-010046_KS_13	शालो हाले मत्स्यभेदे शालौकस्तत्प्रभेदयोः
sp001-010047_KS_13	शालद्रुस्कन्धशाखायाम् शालेति परिकीर्तिता इति मेदिनी
sp001-010048_KS_13	नन्दननामधेयम् नन्दनसञ्ज्ञकम्
sp001-010049_KS_13	नन्दनम् वनम् इत्यमरः
sp001-010050_KS_13	जम्भजितः इन्द्रस्य लीलावनम् उपवनम् प्रेक्षाञ्चकार ददर्श
sp001-010051_KS_13	इजादेश्च इति आम्
sp001-010052_KS_13	सुरद्विषेति
sp001-010053_KS_13	सः कुमारः
sp001-010054_KS_13	एतत् पुरोवर्ति बलस्य द्विषतः इन्द्रस्य
sp001-010055_KS_13	अत्र नलोक इत्यादिना षष्ठीनिषेधेऽपि द्विषः शतुर्वा इति विकल्पात् षष्ठी
sp001-010056_KS_13	वनम् उपवनम् सुरद्विषा तारकेणैव न केनापि
sp001-010057_KS_13	यथा तारकेण उपद्रुतम् तथा न केनापीति अवधारणार्थक एवकारेण ध्वन्यते
sp001-010058_KS_13	एवः प्रकारोपमयोः अङ्गीकाराऽवधारणे इति विश्वः
sp001-010059_KS_13	अभितः सर्वतः
sp001-010060_KS_13	उपप्लुतम् उपद्रुतम् अत एव गतश्रि नष्टशोभम्
sp001-010061_KS_13	इत्थम् विचिन्त्य कोपात् अरुणे लोचने यस्य
sp001-010062_KS_13	तथा भ्रूभङ्गेन दुष्प्रेक्ष्यम् दुर्दर्शम् मुखम् यस्य तथोक्तश्च अभूत्
sp001-010063_KS_13	महताम् सति स्वस्मिन्परदुःखम् महादुःखावहम् भवतीति भावः
sp001-010064_KS_13	निर्लूनेति
sp001-010065_KS_13	सः कुमारः कार्त्तिकेयः निर्लूनानि कर्तितानि लीलायाः क्रीडायाः उपवनानि यस्याम्
sp001-010066_KS_13	तथा दुःखेन सञ्चरः सञ्चारः येषु तथाभूताः विमानमार्गाः विमानसञ्चारपथाः यस्याम्
sp001-010067_KS_13	तथा विध्वस्ताः खण्डिताः
sp001-010068_KS_13	स्फोटिताः इति यावत्
sp001-010069_KS_13	सौधप्रचयाः राजसदनसमूहाः यस्याम्
sp001-010070_KS_13	सौधोऽस्त्री राजसदनम् इत्यमरः
sp001-010071_KS_13	तथा विश्वस्मिन् एकामेव साराम् तत्त्वभूताम् ताम् अमरावतीम् इन्द्रपुरीम् अपश्यत्
sp001-010072_KS_13	नगरी त्वमरावती इत्यमरः
sp001-010073_KS_13	गतश्रियमिति
sp001-010074_KS_13	सः कुमारः वैरिवरेण तारकेण अभिभूताम् पूर्वोक्तविधिना पराभूताम्
sp001-010075_KS_13	पराभवः अत्र विध्वंसनक्रियानुकूलः व्यापारः ग्राह्यः
sp001-010076_KS_13	अत एव गतश्रियम् भ्रष्टशोभाम्
sp001-010077_KS_13	अत एव सुतराम् दीनाम् कृपणाम्
sp001-010078_KS_13	अनुकम्प्यामिति यावत्
sp001-010079_KS_13	दशाम् अवस्थाम् अभितः दधानाम्
sp001-010080_KS_13	अथ एव अवीराम् नपुंसकभर्तृकाम् नारीमिव स्थिताम् ताम् अमरावतीम् अवेक्ष्य
sp001-010081_KS_13	अन्तः मनसि बाढम् बहु यथा तथा करुणायाम् परः आसक्तः अभूत्
sp001-010082_KS_13	दुश्चेष्टित इति
sp001-010083_KS_13	दुश्चेष्टिते दुष्कर्मणि देवरिपौ तारके विषये सरोषः सक्रोधः
sp001-010084_KS_13	तथा तस्य तत्कर्तृकाय समराय समरम् युद्धम् कर्तुम्
sp001-010085_KS_13	उत्कश्च तथा विषण्णः अनलसः स कुमारः तथाविधाम्
sp001-010086_KS_13	पूर्वोक्तप्रकाराम् ताम् सुराधीश्वरस्य इन्द्रस्य राजधानीम् पुरीम् पश्यन् सन् विवेश
sp001-010087_KS_13	तदन्तः इति शेषः
sp001-010088_KS_13	दैतेयेति
sp001-010089_KS_13	दैतेयानाम् दैत्यानाम् दन्त्यावलिः गजावलिः तस्याः तत्कर्तृकाः ये दन्तघाताः रदनताडितानि
sp001-010090_KS_13	तैः क्षुण्णान्तराः क्षोदितमध्याः अत एव महाहीनाम् महासर्पाणाम् निर्मोकाः कञ्चुकाः
sp001-010091_KS_13	समौ कञ्चुकनिर्मोकौ इत्यमरः
sp001-010092_KS_13	तैः पिनद्धानि जालानि सौधजालानि यासु ताः
sp001-010093_KS_13	स्फाटिकहर्म्यपङ्क्तीः स्फटिकनिर्मितसौधनिचयान् वीक्ष्य सः सद्यः तस्याम् विषसाद
sp001-010094_KS_13	खिद्यति स्मेत्यर्थः
sp001-010095_KS_13	सद्यः सपदि तत्क्षणे इत्यमरः
sp001-010096_KS_13	उत्कीर्णेति
sp001-010097_KS_13	आविर्भवदिति च
sp001-010098_KS_13	सः कुमारः
sp001-010099_KS_13	उत्कीर्णानि उत्खनितानि चामीकरस्य सुवर्णस्य पङ्कजानि कमलानि यासाम्
sp001-010100_KS_13	उत्खनितसुवर्णकमलानामित्यर्थः
sp001-010101_KS_13	तथा दिग्दन्तिनाम् ऐरावतादीनाम् दानाः खण्डनाः
sp001-010102_KS_13	तज्जेतारः तारकजाः
sp001-010103_KS_13	कर्तरि ल्युट्
sp001-010104_KS_13	तेषाम् द्रवः मदजलम् तेन दूषितानाम् म्लानीकृतानाम्
sp001-010105_KS_13	तारककुम्भीन्द्रमदकलुषीकृतजलानामित्यर्थः
sp001-010106_KS_13	हिरण्यप्रचुराः ये हंसाः तेषाम् व्रजेन वर्जितानाम् रहितानाम्
sp001-010107_KS_13	दैत्योपद्रवादिति भावः
sp001-010108_KS_13	तथा विदीर्णाः स्फोटिताः वैडूर्याणाम् रत्नविशेषाणाम् महत्यः शिलाः यासाम्
sp001-010109_KS_13	तथा आविर्भवन्ति उदयमानानि यानि बालतृणानि शष्पाणि तैः अञ्चितानाम् व्याप्तानाम्
sp001-010110_KS_13	तदीयाः ऐन्द्र्यः याः लीलार्थम् गृहदीर्घिकाः गृहवापिकाः तासाम् सम्बन्धिनीम्
sp001-010111_KS_13	विरोधिभ्यः अरिभ्यः जाताम् दुर्दशाम् दुष्टावस्थाम् वीक्ष्य विषादवैलक्ष्ययोः खेदलज्जयोः भरम्
sp001-010112_KS_13	बह्व्यौ विषादलज्जे इत्यर्थः
sp001-010113_KS_13	बभार
sp001-010114_KS_13	दुर्दशादर्शनजनितकरुणाबीजम् दुःखम् मयि सत्यपि सुदुर्दशेति लज्जाहेतुरित्यर्थः
sp001-010115_KS_13	तद्दन्तीति
sp001-010116_KS_13	सः कुमारः
sp001-010117_KS_13	सुरेन्द्रेण इन्द्रेण पुरोगतेन अग्रण्या सता तस्य तारकस्य दन्तिनाम् गजानाम्
sp001-010118_KS_13	दन्तैः क्षताः क्षुण्णाः हैम्यः भित्तयः कुड्यानि यस्मिन् यस्य वा
sp001-010119_KS_13	सुतन्तवः लूतानाम् शोभनानि सूत्राणि तेषाम् जालेन आकुलम् व्याकुलम्
sp001-010120_KS_13	रत्नजालम् रत्नसमूहः यस्मिन् तथा वैजयन्ताभिधम् वैजयन्तसञ्ज्ञकम्
sp001-010121_KS_13	स्यात्प्रसादो वैजयन्तः इत्यमरः
sp001-010122_KS_13	आत्मसौधम् स्वराजसदनम् निन्ये प्रापितः
sp001-010123_KS_13	कर्मणि लिट्
sp001-010124_KS_13	निर्दिष्टेति
sp001-010125_KS_13	सः कुमारः
sp001-010126_KS_13	विबुधेश्वरेण इन्द्रेण कर्त्रा
sp001-010127_KS_13	निर्दिष्टवर्त्मा इतः गमनम् विधेयम् इत्युक्तिपूर्वकप्रदर्शितमार्गः
sp001-010128_KS_13	तथा समग्रैः सुरैः देवैः अनुगम्यमानः अनुस्रियमाणः सन्
sp001-010129_KS_13	विविधाः अनेकवर्णाः ये अश्मानः रत्नानि तेषाम् रश्मिभिः किरणैः छिन्नेन भिन्नेन
sp001-010130_KS_13	रहितेनेति यावत्
sp001-010131_KS_13	तारककृतसोपानखचितरत्नोत्पाटनादिति भावः
sp001-010132_KS_13	सोपानपथेन आरोहणमार्गेण
sp001-010133_KS_13	आरोहणम् स्यात्सोपानम् इत्यमरः
sp001-010134_KS_13	तम् सौधम् प्राविशत्
sp001-010135_KS_13	निसर्गेति
sp001-010136_KS_13	सः कुमारः
sp001-010137_KS_13	निसर्गेण स्वभावेन
sp001-010138_KS_13	अनायासेनेति यावत्
sp001-010139_KS_13	निसर्गः शीलसर्गयोः इति विश्वः
sp001-010140_KS_13	कल्पद्रुमा एव तोरणानि यत्र
sp001-010141_KS_13	तथा पारिजातस्य देववृक्षविशेषस्य प्रसवानाम् पत्रपुष्पाणाम् स्रजा मालया आढ्यम् युक्तम्
sp001-010142_KS_13	पूजनार्थम् अनेकपत्रपुष्पसहितम् इत्यर्थः
sp001-010143_KS_13	तथा दिव्यैः स्वर्गीयमुनीन्द्रैः कश्यपादिभिः
sp001-010144_KS_13	कृतस्वस्त्ययनम् विहितस्वस्तिवाचनम्
sp001-010145_KS_13	तथा अन्तःप्रविष्टाः मध्यम् प्रविश्य स्थिताः प्रमदाः स्त्रियः यत्र तम् सौधम् प्रपेदे प्राप
sp001-010146_KS_13	पादाविति
sp001-010147_KS_13	सः कुमारः
sp001-010148_KS_13	सुरासुराणाम् देवदैत्यानाम् कुलः आदि वृद्धस्य कश्यपस्य महर्षेः पादौ चरणौ कर्मभूतौ
sp001-010149_KS_13	प्रदक्षिणीकृत्य कृताञ्जलिः सन्
sp001-010150_KS_13	नतैः षड्भिः शिरोभिः ववन्दे नमश्चक्रे
sp001-010151_KS_13	किलेति ऐतिह्ये
sp001-010152_KS_13	स इति
sp001-010153_KS_13	स शैलसुतातनूजः पार्वतीनन्दनः भक्त्या निमित्तेन प्रह्वीभवन् नम्रीभवन्सन्
sp001-010154_KS_13	मुनेश्च तस्य कलत्रस्य पत्न्याश्च देवानाम् मातुः जनन्याः अदितेः
sp001-010155_KS_13	जगतः एकवन्द्यौ केवलनमस्करणीयौ पादौ
sp001-010156_KS_13	तथैव मुनिनमस्कारप्रकारेणैव कामम् यथायोग्यम् प्रणनाम नमश्चक्रे
sp001-010157_KS_13	स इति
sp001-010158_KS_13	स कश्यपो मुनिः सा सुराणाम् जननी अदितिः
sp001-010159_KS_13	एतौ द्वौ तम् कुमारम् तया आशिषा आशीर्वादेन एधयामासतुः वर्धयतः स्म
sp001-010160_KS_13	यया आशिषा निमित्तेन अग्रवीर्यम् अत एव नैकजगन्ति अनेकजगन्ति
sp001-010161_KS_13	त्रीणि जगन्तीत्यर्थः
sp001-010162_KS_13	जिगीषुम् जेतुमिच्छुम्
sp001-010163_KS_13	न लोक इति षष्ठीनिषेधः
sp001-010164_KS_13	तारकम् दैत्यम् मृधे सङ्गरे जेता
sp001-010165_KS_13	जेष्यतीत्यर्थः
sp001-010166_KS_13	कर्तरि लुट्
sp001-010167_KS_13	स्वेति
sp001-010168_KS_13	सः कुमारः स्वदर्शनार्थम् स्वावलोकनार्थम् समुपेयुषीणाम् प्राप्नुवतीनाम्
sp001-010169_KS_13	तथा अदितिम् देवमातरम् श्रितानाम्
sp001-010170_KS_13	देवमातुः आश्रयेण जीवन्तीनामित्यर्थः
sp001-010171_KS_13	शोभनाः सौभाग्यवत्यः देवताः तासाम् पादौ चरणौ ववन्दे प्रणनाम
sp001-010172_KS_13	अथ च पतिरेव देवता यासाम् ताः पतिव्रताः
sp001-010173_KS_13	ताः देवतास्तु आशीर्वचोभिः त्वम् जय इत्यादिभिः
sp001-010174_KS_13	पुनः तम् कुमारम् अभ्यनन्दन्
sp001-010175_KS_13	अस्तुवतेत्यर्थः
sp001-010176_KS_13	पुलोमपुत्रीमिति
sp001-010177_KS_13	ततः अनन्तरम्
sp001-010178_KS_13	नामेति योग्यताप्रतिपादकम् अव्ययम्
sp001-010179_KS_13	अव्ययानाम् अनेकार्थत्वात्
sp001-010180_KS_13	ततश्च प्रणामकर्तृत्वयोग्य इत्यर्थः
sp001-010181_KS_13	न च पुलोमपुत्र्या एव प्रणामार्हत्वविवक्षया विशेषणता स्यादिति वाच्यम्
sp001-010182_KS_13	विबुधाधिभर्तृसम्बन्धोद्घाटनेनैव ध्वनितत्वात्
sp001-010183_KS_13	एषः स्मरशत्रुसूनुः कुमारः विबुधानाम् देवानाम् अधिभर्तुः
sp001-010184_KS_13	इन्द्रस्य कलत्रम् स्त्रीभूताम् शचीम् शचीसञ्ज्ञिकाम् पुलोमपुत्रीम् नमश्चकार
sp001-010185_KS_13	अथ च सा इन्द्राणि आशिषा आशीर्वादेन तम् कुमारम् समुपाचरत्
sp001-010186_KS_13	अवर्धयदित्यर्थः
sp001-010187_KS_13	अथेति
sp001-010188_KS_13	अथ अनन्तरम् घनप्रमोदाः सान्द्रानन्दाः कुमारावलोकनादिति भावः
sp001-010189_KS_13	अत एव समेताः एकत्रभूताः ताः अदितीन्द्रस्य कश्यपस्य प्रमदाः स्त्रियः सप्तमातरः ब्राह्मीप्रभृतयः
sp001-010190_KS_13	भक्त्या निमित्तेन उपेत्य समीपम् आगत्य नमते नमस्कुर्वते
sp001-010191_KS_13	तस्मै महेशपुत्राय कुमाराय तारकविजयसाधनाः आशिषः
sp001-010192_KS_13	आशीर्वादात् प्राक् नमस्कारात् पूर्वमेव ददुः
sp001-010193_KS_13	सेति
sp001-010194_KS_13	अथ अनन्तरम् मुदम् दधानाः महेन्द्रमुख्याः इन्द्रप्रभृतयः
sp001-010195_KS_13	सर्वेऽपि त्रिदिवौकसः देवाः आनन्देन भावितारकयुद्धकर्तृत्वजन्मना
sp001-010196_KS_13	कल्लोलितम् तरङ्गितम् मानसम् सर एव मानसम् चेतः यस्य तम्
sp001-010197_KS_13	महानन्दमित्यर्थः
sp001-010198_KS_13	तम् कुमारम् पृतनाधिपत्ये सैनापत्ये समभ्यषिञ्चन् अभिषिक्तम् अकुर्वन्
sp001-010199_KS_13	सकलेति
sp001-010200_KS_13	अनन्तवीर्येण अपारपराक्रमेण अत एव अनूनाम् महतीम् अखिलाः याः विबुधचम्वः
sp001-010201_KS_13	देवसेनाः तासाम् लक्ष्मीम् वैभवम् प्राप्य स्थितेन तेन हरसुतेन
sp001-010202_KS_13	हरसुतसाहाय्येनेत्यर्थः
sp001-010203_KS_13	सकलविबुधलोकः समस्तवृन्दारकनिचयाः
sp001-010204_KS_13	स्रताः ध्वस्ताः
sp001-010205_KS_13	नष्टाः इति यावत्
sp001-010206_KS_13	निःशेषाः समग्राः शोकाः यस्य
sp001-010207_KS_13	तथा कृता रिपोः तारकस्य विजयः आशा येन
sp001-010208_KS_13	तथा प्राप्तः युद्धाय अवकाशः अवसरः येन
sp001-010209_KS_13	तथाभूतश्च अजनि जातः
sp001-010210_KS_13	कुण्ठितवीर्याणाम् सवीर्यसाहाय्यकमेव कार्यसिद्धिहेतुर्भवतीति भावः
sp001-010211_KS_13	मालिनीवृत्तमेतत्
sp001-010212_KS_13	लक्षणम् तु पूर्वमेवोक्तम्
sp001-010213_KS_13	इति श्रीपर्वणीकरोपनामक श्रीलक्ष्मणभट्टात्मज सतीगर्भसम्भव श्रीसीतारामकविविरचितया सञ्जीविनीसमाख्यया व्याख्यया समेतः
sp001-010214_KS_13	श्रीकालिदासकृतौ कुमारसम्भवे महाकाव्ये कुमारसैनापत्याभिषेको नाम
sp001-010215_KS_13	त्रयोदशः सर्गः
sp001-010216_KS_14	रणेति
sp001-010217_KS_14	जेतुमिच्छति जिगीषति जिगीषतीति जिगीषुः तेन जिगीषुणा
sp001-010218_KS_14	सन्नन्तात् जयतेः सनाशंसभिक्ष उः इत्युप्रत्ययः
sp001-010219_KS_14	अत एव रणे समरे
sp001-010220_KS_14	रणः कोणे क्वणे पुंसि समरे पुन्नपुंसकम् इति मेदिनी
sp001-010221_KS_14	उत्सुकेन उत्कण्ठितेन अन्धकशत्रोः शिवस्य सूनुना कुमारेण कर्त्रा
sp001-010222_KS_14	प्रयुक्तैः प्रेरितैः
sp001-010223_KS_14	सन्नहनार्थमिति शेषः
sp001-010224_KS_14	त्रिदशैः देवैः इन्द्रादिभिः समम् सार्धम् तारकसञ्ज्ञकम् द्विषम् शत्रुम्
sp001-010225_KS_14	महासुरम् दैत्यम् प्रसह्य बलात् हन्तुम् मारयितुम् द्रुतम् शीघ्रम्
sp001-010226_KS_14	लघु क्षिप्रमरम् द्रुतम् इत्यमरः
sp001-010227_KS_14	समनह्यत सन्नद्धम्
sp001-010228_KS_14	नह्यतेर्भावे लङ्
sp001-010229_KS_14	सर्गे अस्मिन्नपि वृत्तम् उपजातिरेव
sp001-010230_KS_14	इतः परम् सः इत्यादिभिः त्रिभिः कुमारसन्नहनम् आह
sp001-010231_KS_14	स इति
sp001-010232_KS_14	स गुहः कार्तिकेयः धनुर्धरः तथा शक्तिधरश्च सन्
sp001-010233_KS_14	दुर्निवारम् दुःखेन निवारयितुम् प्रतिरोद्धुम् शक्यम्
sp001-010234_KS_14	अप्रतिरुद्धगतिकमित्यर्थः
sp001-010235_KS_14	मनसः सकाशात् अपि अतिवेगिनम्
sp001-010236_KS_14	बहुगतिजववन्तमित्यर्थः
sp001-010237_KS_14	इह अतिनाम बहुश्चासौ जवश्च
sp001-010238_KS_14	स विद्यते यस्येति कृते न कर्मधारयान् मत्वर्थीयः इति निधेषप्रसक्त्या मत्वर्थीयः न स्यात्
sp001-010239_KS_14	अतः अतीत्यस्य क्रियाविशेषणताम् आश्रित्य समर्थनीयम्
sp001-010240_KS_14	केचित्पुनः मनसोऽपि इति पठित्व व्याचक्षते
sp001-010241_KS_14	तथा जयश्रियः विजयलक्ष्म्याः सन्नयनम् सम्यक्प्राप्तिसाधनम्
sp001-010242_KS_14	यम् आरुह्य गच्छन्तः वीराः सजयलक्ष्मीका एव भवन्तीति भावः
sp001-010243_KS_14	सुतराम् दुःसहम्
sp001-010244_KS_14	दुःसहता च एतद्दर्शनविषयिणी बोध्या
sp001-010245_KS_14	एतद्दर्शनेनैव शत्रवः पराजिताः भवन्ति
sp001-010246_KS_14	अतः युक्तमेव जयश्रीसन्नयनत्वम्
sp001-010247_KS_14	अत एव विजित्वरम्
sp001-010248_KS_14	विजित्वरेत्यानुपूर्विकम् नाम
sp001-010249_KS_14	नामत्वम् च व्यक्तिबोधजनकतावच्छेदक सङ्केतत्वम्
sp001-010250_KS_14	दधानमिति शेषः
sp001-010251_KS_14	तथाभूतम् महारथम् महान्तम् स्यन्दनम्
sp001-010252_KS_14	रथः पुमानवयवे स्यन्दने वेतसेऽपि च इति मेदिनी
sp001-010253_KS_14	तदान अध्यरोहयत् आरुरोह
sp001-010254_KS_14	सुरालयेति
sp001-010255_KS_14	विरोधिनम् तारकम् दारयति मारयति तत् विरोधिदारणम्
sp001-010256_KS_14	णिजन्तप्रयोगम् कुर्वता कविना छत्रस्य जडत्वात् स्वातन्त्र्येण दारणक्रियोपयोगित्वासम्भवात्
sp001-010257_KS_14	तदीय धारणप्रभावेण वीरो ह्यसौ कुमारः तारकम् जेष्यतीति सूचितम्
sp001-010258_KS_14	ओजसापि खलु नूनमनूनम् नासहायमुपयाति जयश्रीः इति न्यायादिति भावः
sp001-010259_KS_14	अत एव सुरालयस्य स्वर्गस्य श्रियः लक्ष्म्याः विपदाम् आपदाम् निवारणम् नाशकम्
sp001-010260_KS_14	अत एव सुरारेः तारकस्य सम्पदाम् परितापस्य सन्तापस्य कारणम् कर्तृ
sp001-010261_KS_14	सर्वत्र कर्तरि ल्युट्
sp001-010262_KS_14	सुचारु सुतराम् मनोहरम् चामीकरस्य हेम्नः घर्मवारणम् छत्रम्
sp001-010263_KS_14	अस्य कुमारस्योपरि केनापि देवेन दध्रे धृतम्
sp001-010264_KS_14	कर्मणि लिट्
sp001-010265_KS_14	शरदिति
sp001-010266_KS_14	शरदि घनात्यये चरतः भ्रमतः चन्द्रस्य मरीचयः मयूखाः तद्वत् पाण्डुरैः शुभ्रैः
sp001-010267_KS_14	शुक्लशुभ्रशुचिश्वेतविशदश्येतपाण्डुराः इत्यमरः
sp001-010268_KS_14	चरत इति विशेषणम् चामराणामपि वीजनवशेन चलत्वात् अन्वर्थमिति बोध्यम्
sp001-010269_KS_14	तथाभूतैः वरैः श्रेष्ठैः
sp001-010270_KS_14	वरो जामातरि वृतौ देवतादेरभीप्सिते
sp001-010271_KS_14	षिङ्गे पुंसि त्रिषु श्रेष्ठे कुङ्कुमे तु नपुंसकम् इति मेदिनी
sp001-010272_KS_14	चारुभिः मनोहरैश्च चामरैः वीज्यमानः
sp001-010273_KS_14	तथा रणेच्छुः सङ्ग्रामाभिलाषुकः सः कुमारः उल्बणैः उद्भटैः किन्नराः किम्पुरुषाः
sp001-010274_KS_14	स्यात्किन्नरः किम्पुरुषः इत्यमरः
sp001-010275_KS_14	सिद्धाः देवविशेषाः चारणाश्च तैः कर्तृभिः
sp001-010276_KS_14	पुरःसरैः सद्भिः वाग्भिः कृत्वा अस्तूयत ईडितः
sp001-010277_KS_14	ष्टु स्तुतौ इत्यतः कर्मणि लङ्
sp001-010278_KS_14	प्रयाणेति
sp001-010279_KS_14	ततः अनन्तरम् द्युपतिः इन्द्रः प्रयाणकाले प्रस्थानसमये
sp001-010280_KS_14	उचितम् योग्यम् चारु मनोहरम् च वेषम् बिभर्ति धरति तथोक्तः
sp001-010281_KS_14	तथा पर्वतपक्षाणाम् दारणम् छेदनम्
sp001-010282_KS_14	करणे ल्युट्
sp001-010283_KS_14	वज्रम् स्वायुधम् वहन्
sp001-010284_KS_14	करेणेति शेषः
sp001-010285_KS_14	तथा स्फाटिकशैलः कैलासः तस्य सोदरम् सदृशम् ऐरावतम् गजम्
sp001-010286_KS_14	अधिरुह्य आस्थाय तम् कुमारम् अन्वगात्
sp001-010287_KS_14	अनुययौ इत्यर्थः
sp001-010288_KS_14	अभ्यगात् इति पाठस्तु असाधुः
sp001-010289_KS_14	सेनानीत्वेन वृतत्वात् अतिश्रेयः कुमारापेक्षया अन्येषाम् इन्द्रादीनामपि
sp001-010290_KS_14	गौणत्वात् पुरतः गमनानौचित्यात्
sp001-010291_KS_14	तमिति
sp001-010292_KS_14	विरोधिनः तारकस्य विद्विषेण वैरेण हेतुना या रुट् क्रोधः तया निमित्तेन
sp001-010293_KS_14	अधिकम् ज्वलन् प्रदीप्यमानः शिखी अग्निः गिरेः श्रृङ्गस्य सोदरम् सदृशम्
sp001-010294_KS_14	तद्वद्विशालमित्यर्थः
sp001-010295_KS_14	तथा मदेन गर्वेण
sp001-010296_KS_14	मदो रेतसि कस्तूर्याम् गर्वे हर्षेभदानयोः इति मेदिनी
sp001-010297_KS_14	उद्धतम् मेषम् पशुविशेषम् अधिस्थितः अधिरूढः तथा महसा तेजसा
sp001-010298_KS_14	महीयस्तरम् अतिशयम् महत् आयुधम् शस्त्रम् दधत्
sp001-010299_KS_14	अथवा महो महीयस्तरम् इति छेदः
sp001-010300_KS_14	महः तेजोरूपम् महीयस्तरम् आयुधमिति व्याख्यातव्यम्
sp001-010301_KS_14	दधत् सन्
sp001-010302_KS_14	तम् कुमारम् अन्वगच्छत् अनुगतवान्
sp001-010303_KS_14	अत्रापि अभ्यगच्छदिति असाधु बोध्यम्
sp001-010304_KS_14	अथेति
sp001-010305_KS_14	अथ अनन्तरम् वैवस्वतः यमः
sp001-010306_KS_14	कालो दण्डधरः श्राद्धदेवो वैवस्वतोऽन्तकः इत्यमरः
sp001-010307_KS_14	इन्द्रनीलानाम् नीलमणीनाम् अचलः पर्वतः तद्वत् चण्डविग्रहम् प्रचण्डदेहम्
sp001-010308_KS_14	कालत्वात् भयानकमित्यर्थः
sp001-010309_KS_14	तथा विषाणाभ्याम् श्रृङ्गाभ्याम् विध्वस्ताः अधः पातिताः महापयोधराः बृहन्मेघाः येन तथा
sp001-010310_KS_14	उद्धरम् उद्भटम् कासरम् महिषम्
sp001-010311_KS_14	लुलायो महिषो वाहद्विषत्कासरसैरिभाः इत्यमरः
sp001-010312_KS_14	अधिष्ठितः अधिरुढः तथा दण्डम् धरतीति तथाभूतश्च सन्
sp001-010313_KS_14	मुदा प्रीत्या तम् कुमारम् अन्वगात् अनुजगाम
sp001-010314_KS_14	मदोद्धतमिति
sp001-010315_KS_14	अथ अनन्तरम् महासुरद्वेषेण तारकासुरवैरेण विशेषम् अधिकम् यथा तथा भीषणः भयानकः
sp001-010316_KS_14	भीषणम् रसशल्लक्योः ना गाढे दारुणेऽपि च इति मेदिनी
sp001-010317_KS_14	तथा सुतराम् रोषणः क्रोधनः नैरृतः राक्षसः नैऋतकोणाधीश्वरः
sp001-010318_KS_14	मदेन गर्वेण उद्धतम् प्रेतम् पिशाचम् अधिरुढवान् आस्थितवान्सन्
sp001-010319_KS_14	चण्डरणाय प्रचण्डरणम् कर्तुम् तम् अन्धकद्वेषिणः हरस्य तनूजम् पुत्रम् कुमारम् अन्वगात् अन्वियाय
sp001-010320_KS_14	नवेति
sp001-010321_KS_14	रणे युद्धे उल्बणः उद्भटः वरुणः प्रचेताः
sp001-010322_KS_14	वरुणस्तरुभेदेऽप्सु पश्चिमाशापतावपि इति मेदिनी
sp001-010323_KS_14	नवः नव्यः
sp001-010324_KS_14	नवो नव्यः स्तुतौ इति मेदिनी
sp001-010325_KS_14	उद्यन् उदयमानः यः अम्भोधरः मेघः तद्वत् घोरदर्शने भयानकदर्शने
sp001-010326_KS_14	घोरम् भीमम् भयानकम् इत्यमरः
sp001-010327_KS_14	तथा महत्तरे अतिशयदीर्घे मकरे नक्रे रुढः
sp001-010328_KS_14	तथा दुर्वारः पाशः आयुधविशेषः यस्य
sp001-010329_KS_14	पाशधरः सन्नित्यर्थः
sp001-010330_KS_14	युद्धाय युद्धम् कर्तुम् तम् त्रिपुरान्तकस्य शिवस्य
sp001-010331_KS_14	आत्मजम् पुत्रम् कुमारम् अन्वियाय अन्वगच्छत्
sp001-010332_KS_14	दिगिति
sp001-010333_KS_14	सङ्गरकेलौ सङ्ग्रामक्रीडायाम् लालसा कामः यस्य
sp001-010334_KS_14	लालसौत्सुक्यतृष्णातिरेकयाच्ञासु च द्वयोः इति मेदिनी
sp001-010335_KS_14	तथाभूतः मरुत्पवनः वायुकोणाधीशः क्षणात् मुहूर्तमात्रेणैव
sp001-010336_KS_14	क्षणः पर्वोत्सवे च स्यात् तथा मानेऽप्यनेहसि इति मेदिनी
sp001-010337_KS_14	दिशाम् अम्बरस्य च अम्बरम् वाससि व्योम्नि इति मेदिनी
sp001-010338_KS_14	अधिक्रमणे आक्रमणे उल्बणम् उद्भटम् महीयांसम् महत्तरम्
sp001-010339_KS_14	अरुद्धः अप्रतिरुद्धः विक्रमः विवत् पक्षिवत् क्रमः पादक्षेपः यस्य तथाभूतम्
sp001-010340_KS_14	मृगम् हरिणम् मृगः पशौ कुरङ्गे च करिनक्षत्रभेदयोः इति मेदिनी
sp001-010341_KS_14	अधिष्ठितः सन्
sp001-010342_KS_14	तम् महेशात्मजम् कुमारम् द्रुतम् सत्वरम् अन्वगात् अनुजगाम
sp001-010343_KS_14	विरोधिनामिति
sp001-010344_KS_14	नरवाहनः कुबेरः
sp001-010345_KS_14	पौलस्त्यो नरवाहनः इत्यमरः
sp001-010346_KS_14	विरोधिनाम् शत्रूणाम् सम्बन्धि शोणितम् रुधिरम् तेन या पारणा भोजनम्
sp001-010347_KS_14	ताम् इच्छति तथाभूताम् अनूनाम् अन्यूनसाराम् गदाम् आयुधविशेषम् वहन् धारयन्सन्
sp001-010348_KS_14	महाहवः महारणः स एव अम्भोधिः समुद्रः तस्य
sp001-010349_KS_14	विगाहने उद्धतम् उद्भटम्
sp001-010350_KS_14	समर्थमिति यावत्
sp001-010351_KS_14	अत एव यियांसुम् जिगमिषुम् ईशनन्दनम् शिवपुत्रम् कुमारम् अन्वगमत्
sp001-010352_KS_14	अनुगच्छति स्मेत्यर्थः
sp001-010353_KS_14	महाहीति
sp001-010354_KS_14	ततः अनन्तरम् पिनाकिनः पिनाकवन्तः रुद्राः ईशानकोणाधीशाः महाहिभिः
sp001-010355_KS_14	महद्भिः सर्पैः कृत्वा निर्बद्धः यः जटाकलापः सोऽस्ति येषाम्
sp001-010356_KS_14	अथवा महाहिभिः निर्बद्धा जटा येषाम्
sp001-010357_KS_14	शेषाद्विभाषा इति कप्
sp001-010358_KS_14	तथा आलापिनः इदानीम् तारकम् जेष्यामः इत्युद्धतवादिनश्च
sp001-010359_KS_14	ततः विशेषणसमासः
sp001-010360_KS_14	केचित्तु जटाभरावराः इति पाठम् कल्पयन्ति
sp001-010361_KS_14	यथास्थितव्याख्याने तु न कर्मधारयान्मत्वर्थीयः इति मत्वर्थीयप्रसङ्गः दुर्वार इत्यलम्
sp001-010362_KS_14	तथा ज्वलत् दीप्यमानम् त्रिशूलमेव प्रबलम् सबलम् आयुधम् येषाम्
sp001-010363_KS_14	तथा तुषाराद्रेः हिमवतः सखम् सखायम्
sp001-010364_KS_14	तद्वच्छुभ्रमित्यर्थः
sp001-010365_KS_14	महावृषम्
sp001-010366_KS_14	जातावेकवचनम्
sp001-010367_KS_14	अधिरुढाश्च सन्तः
sp001-010368_KS_14	युधे युद्धाय तम् कुमारम् अयुः अन्वयुरित्यर्थः
sp001-010369_KS_14	अन्येऽपीति
sp001-010370_KS_14	अन्येऽपि उक्तातिरिक्ता अपि स्वर्गिगणाः देवगणाः
sp001-010371_KS_14	प्रमोदेन रणानन्देन विस्मेराः विशेषेण समन्दहासाः मुखाम्बुजश्रीः येषाम्
sp001-010372_KS_14	अत एव महति रणोत्सवे श्रद्धालवः श्रद्धाशीलाः
sp001-010373_KS_14	अत एव प्रबलानि स्ववाहनानि अधिष्ठिताः
sp001-010374_KS_14	तथा कवचादिना सन्नह्य सन्नद्धाः भूत्वा तम् कुमारम् अन्वयुः
sp001-010375_KS_14	अनुजग्मुरित्यर्थः
sp001-010376_KS_14	उद्दण्डेति
sp001-010377_KS_14	स्फुरदिति च
sp001-010378_KS_14	ततः सर्वसन्नहनानन्तरम् सः पिनाकपाणेः हरस्य तनयः कार्तिकेयः
sp001-010379_KS_14	उद्दण्डाः उच्चनालदण्डाः ये हेमध्वजाः सुवर्णविकारध्वजाः तेषाम्
sp001-010380_KS_14	दण्डैः नालदण्डैः सङ्कुलाः व्याप्ताः
sp001-010381_KS_14	अनेकध्वजदण्डवत्य इत्यर्थः
sp001-010382_KS_14	चञ्चन्ति दीप्यमानानि तथा विचित्राणि हरितपीतादिवर्णयुक्तानि च
sp001-010383_KS_14	यानि आतपवारणानि छत्राणि तैः उज्जवलाः
sp001-010384_KS_14	कान्तिमत्य इत्यर्थः
sp001-010385_KS_14	चलन्तः ये घनाः मेघाः त एव ये स्यन्दनाः रथाः तेषाम् घोषेण आरवेण भीषणाः भयानकाः
sp001-010386_KS_14	तथा करीन्द्राणाम् मत्तद्विपानाम् सम्बन्धीनि घण्टारवाः
sp001-010387_KS_14	चण्डानि भीषणानि चीत्कृतानि च यासु
sp001-010388_KS_14	चीत्कृतेति शब्दानुकृतिः
sp001-010389_KS_14	तथा स्फुरन्ति सर्वतः प्रसरन्ति विचित्राणि अनेकवर्णानि आयुधसम्बन्धिनीनाम् कान्तीनाम् द्युतीनाम्
sp001-010390_KS_14	मण्डलानि वलयानि तैः
sp001-010391_KS_14	कृत्वा उद्द्योतितम् उच्चैः शोभितम् आशावलयम् दिङ्मण्डलम् अम्बरान्तरम् आकाशमध्यम् च याभिः
sp001-010392_KS_14	अम्बरमवकाशावधिपरिधानान्तर्धिभेदतादर्थ्ये
sp001-010393_KS_14	छिद्रात्मीयविनाबहिरवसरमध्येऽन्तरात्मनि च इति मेदिनी
sp001-010394_KS_14	एवंविधा दिवौकसाम् देवानाम् महाचमूः महतीः सेना अनु पश्चात् वहन्सन् ययौ
sp001-010395_KS_14	जगामेत्यर्थः
sp001-010396_KS_14	कोलाहलेनेति
sp001-010397_KS_14	उत्प्लुत्य उड्डीय चलताम् रोषवशादिति भावः
sp001-010398_KS_14	दिवौकसाम् देवानाम् कोलाहलेन घोरघोषेण
sp001-010399_KS_14	तथा महाचमूनाम् गुरुभिः विशालैः घनैः सघनैः
sp001-010400_KS_14	पुष्टैरिति यावत्
sp001-010401_KS_14	ध्वजव्रजैः ध्वजसमूहैश्च कृत्वा निरुच्छ्वासम् निरुद्धश्वासम्
sp001-010402_KS_14	निरोधहेतुकव्याप्तिमत् दिशाम् मण्डलम् व्योमतलम् महीतलम् अनन्तरम् अनुद्भासमानभेदम् अभूत्
sp001-010403_KS_14	एकमेवाद्वितीयम् ब्रह्म इति अद्वैतवादिनाम् ब्रह्मणः
sp001-010404_KS_14	अद्वैततत्व प्रतिपादने निदर्शनमभूदिति भावः
sp001-010405_KS_14	सुरारीति
sp001-010406_KS_14	निहन्यमानैः ताड्यमानैः पटहैः कर्तृभिः
sp001-010407_KS_14	पटहो ना समारम्भे आनके पुन्नपुंसकम् इति मेदिनी
sp001-010408_KS_14	आनकः पटहोऽस्त्री स्यात् इत्यमरश्च
sp001-010409_KS_14	सुरारिलक्ष्म्याः तारकसम्पदः सम्बन्धिनि परिकम्पे हेतवः निदानम्
sp001-010410_KS_14	दिशाम् चक्रवाले मण्डले
sp001-010411_KS_14	चक्रवालम् तु मण्डलम् इत्यमरः
sp001-010412_KS_14	यः प्रतिनादः प्रतिध्वनिः तेन मेदुराः पुष्टाः
sp001-010413_KS_14	तथा नभोन्तेन आकाशप्रान्तेन प्रान्तपर्यन्तेनेत्यर्थः
sp001-010414_KS_14	कुक्षिम् भरन्ति पिपुरति नभोन्तकुक्षिम्भरयः
sp001-010415_KS_14	सर्वम् नभो व्याप्नुवन्त इत्यर्थः
sp001-010416_KS_14	फलेग्रहिरात्मम्भरिश्च इत्यत्र चात् कुक्षेरपि समावेशात् कुक्षिम्भरिरिति सिद्धम्
sp001-010417_KS_14	तया घनाः सान्द्राः स्वनाः शब्दाः वितेनिरे
sp001-010418_KS_14	वितस्तरिरे इत्यर्थः
sp001-010419_KS_14	प्रमथ्यमानेति
sp001-010420_KS_14	चमूनाम् धूलिकुलैः रेणुसमूहैः
sp001-010421_KS_14	कुलम् जनपदे गोत्रे सजातीयगणेऽपि च इति मेदिनी
sp001-010422_KS_14	आकुलम् व्याप्तम् पीडितम् नभः प्रमथ्यमानः अवलोड्यमानः
sp001-010423_KS_14	यः अम्बुधिः तस्य गर्जः गर्जनम्
sp001-010424_KS_14	तस्य तर्जनाः जेतारः
sp001-010425_KS_14	ततोऽपि अधिकगर्जनैरित्यर्थः
sp001-010426_KS_14	अत एव सुरारेः तारकस्य यः नारीगणः स्त्रीसमूहः
sp001-010427_KS_14	तस्य यः गर्भः तस्य पातनैः पातनकारिभिः
sp001-010428_KS_14	अतिगर्जनभयादिति भावः
sp001-010429_KS_14	पटहप्रतिस्वनैः आनकप्रतिघोषैः कृत्वा गाढम् दृढम् यथा तथा ररास इव रुरोद इव
sp001-010430_KS_14	उत्प्रेक्षालङ्कारः
sp001-010431_KS_14	आर्तानाम् रोदनमेव एकम् शरणम् भवतीति भावः
sp001-010432_KS_14	क्षुण्णमिति
sp001-010433_KS_14	रथैः स्यन्दनैः क्षुण्णम् उत्खनितम्
sp001-010434_KS_14	तथा काञ्चनशैलजम् सुमेरुपर्वतजनितम्
sp001-010435_KS_14	इदम् विशेषणम् पीतत्वद्योतनार्थम्
sp001-010436_KS_14	रजः धूलिः
sp001-010437_KS_14	वाजिभिः अश्वैः कर्तृभिः
sp001-010438_KS_14	खुरैः करणैः
sp001-010439_KS_14	कृत्वा हतम् चूर्णीकृतम्
sp001-010440_KS_14	पिष्टीकृतमिति यावत्
sp001-010441_KS_14	तथा करीन्द्राणाम् मत्तगजानाम् कर्णैः श्रवणैः परितः सर्वतः प्रसारितम् विस्तृतम्
sp001-010442_KS_14	तथा ध्वजैः धूतम् कम्पितम्
sp001-010443_KS_14	एतेन सघनता द्योतिता
sp001-010444_KS_14	तथा वातैः पवनैः हतम् स्पृष्टम्
sp001-010445_KS_14	एतेन पवनस्योपरि रंहःप्राप्तौ साधकता उक्ता
sp001-010446_KS_14	क्रमात् यथाक्रमम् व्योम कर्म
sp001-010447_KS_14	समारुहत्
sp001-010448_KS_14	आकाशम् आरुढमित्यर्थः
sp001-010449_KS_14	अत्र रुहेः भौवादिकत्वात् लङि गुणप्रसङ्गः
sp001-010450_KS_14	लुङि शलन्तत्वात् क्सप्रसङ्गः
sp001-010451_KS_14	णिजन्तत्वे लङि यकारश्रवणप्रसङ्गः
sp001-010452_KS_14	इत्यतः अयम् प्रयोगः चिन्त्य इति बहवः
sp001-010453_KS_14	वयम् तु व्योम्नि आकाशे सम्यक् आरोहतीति समारोहः
sp001-010454_KS_14	इगुपधलक्षणः कः
sp001-010455_KS_14	ततः आचारार्थे क्विपि अल्लोपे धातुत्वात् लङि शपि अल्लोपस्य
sp001-010456_KS_14	स्थानिवत्त्वात् गुणाभावे च रूपसिद्धिरिति समादध्महे
sp001-010457_KS_14	खातमिति
sp001-010458_KS_14	रथम् वहन्ति ते रथ्याः
sp001-010459_KS_14	तद्वहति रथयुगप्रासङ्गम् इति यत्
sp001-010460_KS_14	तथोक्ताः ये तुरङ्गपुङ्गवाः अश्वश्रेष्ठाः तैः कर्तृभिः
sp001-010461_KS_14	खुरैः कृत्वा खातम् क्षुण्णम्
sp001-010462_KS_14	उपत्यकाऽद्रेः आसन्ना या हाटकमेदिनी सुवर्णभूमिः
sp001-010463_KS_14	अद्रेः सौवर्ण्यासन्नभूमिरिति तात्पर्यार्थः
sp001-010464_KS_14	उपाधिभ्याम् त्यकन्नासन्नारुढयोः इति आसन्नार्थे त्यकन्प्रत्ययः
sp001-010465_KS_14	तस्याः सम्बन्धि
sp001-010466_KS_14	रजः कर्तृ
sp001-010467_KS_14	भूरि बहुलम् मुखरैः शब्दायमानैः
sp001-010468_KS_14	समीरणैः पवनैः दिगन्तान् दिक्प्रान्तान् गतम्
sp001-010469_KS_14	गमितमित्यर्थः
sp001-010470_KS_14	अन्तर्भावित णिजर्थः अत्र बोध्यः
sp001-010471_KS_14	तथोक्तम् सत्
sp001-010472_KS_14	भूयसा अतिशयेन शोभमानम् विभ्रमम् विलासम्
sp001-010473_KS_14	शोभामिति यावत्
sp001-010474_KS_14	बभार धृतवान्
sp001-010475_KS_14	अत्यन्तम् शुशुभे इत्यर्थः
sp001-010476_KS_14	उपत्यकाद्रेरासन्ना भूमिः ऊर्ध्वमधित्यका इत्यमरः
sp001-010477_KS_14	अध इति
sp001-010478_KS_14	चमूषु सेनासु मरुता पवनेन आहतः उत्पादितः
sp001-010479_KS_14	अत एव अधः नीचैः
sp001-010480_KS_14	तथा ऊर्ध्वम् ऊर्ध्वभागे
sp001-010481_KS_14	तथा पुरतः अग्रभागे
sp001-010482_KS_14	अथ पृष्ठतः पृष्ठभागे
sp001-010483_KS_14	तथा अभितः अपि इतस्ततश्च
sp001-010484_KS_14	सर्पन् प्रसरन्
sp001-010485_KS_14	चामीकररेणुः सुवर्णरजः
sp001-010486_KS_14	सुवर्णपर्वतोद्भूतत्वादिति भावः
sp001-010487_KS_14	नवीनसूर्यस्य उषस्यसूर्यस्य कान्तिवैभवम् द्युतिसम्पदम् अहरत्
sp001-010488_KS_14	ततोऽपि अधिकम् शुशुभे इत्यर्थः
sp001-010489_KS_14	बलोद्धृतमिति
sp001-010490_KS_14	काञ्चनस्य भूमौ जातम् रजः धूलिः बलोद्धृतम् सैन्येन उत्पातितम् अत एव
sp001-010491_KS_14	दिगन्तेषु दिक्प्रान्तेषु तथा नभःस्थले आकाशदेशे स्थितम् च सत्
sp001-010492_KS_14	अकाले या सन्ध्या तस्याः यः घनः सान्द्रः रागः लौहित्यम् तेन पिङ्गलम् पिशङ्गम्
sp001-010493_KS_14	पिशङ्गौ कद्रुपिङ्गलौ इत्यमरः
sp001-010494_KS_14	तथा घनम् सान्द्रम् उद्यतम् उत्पन्नम्
sp001-010495_KS_14	पर्वतेभ्य इति शेषः
sp001-010496_KS_14	घनानाम् मेघानाम् वृन्दम् समूह इव बभौ
sp001-010497_KS_14	अकालसन्ध्यालिप्तः मेघः यथा भाति तद्वत् सुवर्णभूमिजमपि रजः बभौ इत्यर्थः
sp001-010498_KS_14	अत्र पूर्णोपमालङ्कारः
sp001-010499_KS_14	ननु भानाश्रयीभूते रजसि घनवृन्दत्वेन उत्प्रेक्षासम्भवात् सम्भावनैवास्त्विति चेत्
sp001-010500_KS_14	सत्यम्
sp001-010501_KS_14	क्रियाप्राधान्यमते रजःकर्तृक शोभायाम् घनवृन्दत्वोत्प्रेक्षापत्तेः
sp001-010502_KS_14	हेमेति
sp001-010503_KS_14	महागजाः महान्तः दन्तिनः हेम्नः सुवर्णस्य अवनीषु पृथ्वीषु पतितम्
sp001-010504_KS_14	आत्मनः प्रतिबिम्बम् अभिमुखम् विलोक्य रसातलात् पातालात्
sp001-010505_KS_14	अधोभुवनपातालम् बलिसद्म रसातलम् इत्यमरः
sp001-010506_KS_14	उत्तीर्णाः उत्थिताः ये गजाः तेषाम् भ्रमात् भ्रान्त्या निमित्तेन
sp001-010507_KS_14	जातयेति शेषः
sp001-010508_KS_14	क्रुधा क्रोधेन
sp001-010509_KS_14	प्रतिघा रुट्क्रुधौ स्त्रियौ इत्यमरः
sp001-010510_KS_14	मुहुः अनुवेलम् दन्ता एव प्रकाण्डाः स्तम्बाः
sp001-010511_KS_14	काण्डम् स्तम्बे तरुस्कन्धे बाणेऽवसरनीरयोः इति मेदिनी
sp001-010512_KS_14	तैः तत्कर्मकाणि प्रहृतानि प्रहारान्
sp001-010513_KS_14	भावे निष्ठा
sp001-010514_KS_14	तेनिरे वितस्तरिरे
sp001-010515_KS_14	कर्तरि लिट्
sp001-010516_KS_14	अत एकहल्मध्ये नादेशादेर्लिटि इति एत्वाभ्यासलोपौ
sp001-010517_KS_14	पृथिव्याम् आत्मप्रतिबिम्बदर्शनेन अन्यगजभ्रमवताम् गजानाम् युक्तमेव प्रहारकरणम् इति भावः
sp001-010518_KS_14	नान्यस्य गन्धमपि मानभृतः सहन्ते इति गन्धस्यापि दुःसहत्वात्
sp001-010519_KS_14	किम् पुनः साक्षाद्दर्शनस्य
sp001-010520_KS_14	तद्दर्शनम् तद्वति तत्प्रकारकम् अतद्वति तत्प्रकारकम् वा तत्र तेषाम् नातीव निग्रहः
sp001-010521_KS_14	मानान्धतायाः प्राधान्यात्
sp001-010522_KS_14	सुजातेति
sp001-010523_KS_14	सुजातः शोभनः यः सिन्दूरस्य परागः रजः तेन पिञ्जरैः पीतैः तथा कलम् मन्द्रम् यथा तथा
sp001-010524_KS_14	चलद्भिः गच्छद्भिः सुराणाम् देवानाम् सैन्यस्य सिन्धुरैः गजैः कर्तृभिः
sp001-010525_KS_14	शुद्धासु निर्मलास्वपि चामीकरशैलस्य सुमेरुपर्वतस्य भूमिषु अग्रतः पतितमपि
sp001-010526_KS_14	स्वम् प्रतिबिम्बम् नादृश्यत नालोकि
sp001-010527_KS_14	कर्मणि लङ्
sp001-010528_KS_14	आधाराधेययोः एकवर्णतया पृथगभासमानत्वादिति भावः
sp001-010529_KS_14	सिन्दूरस्तनुभेदे स्यात् सिन्दूरे रक्तचूर्णके इति मेदिनी
sp001-010530_KS_14	इतीति
sp001-010531_KS_14	महान् आहवः सङ्ग्रामः स एव अम्भोधिः समुद्रः तत्र यः विलासः लीला
sp001-010532_KS_14	क्रीडेति यावत्
sp001-010533_KS_14	विलासो हावभेदे स्याल्लीलायामपि पुंस्ययम् इति मेदिनी
sp001-010534_KS_14	तत्र लालसा औत्सुक्यम् यस्याः
sp001-010535_KS_14	तथा कोलाहलेन कलकलेन
sp001-010536_KS_14	कोलाहलः कलकलः इत्यमरः
sp001-010537_KS_14	आक्रान्ताः व्याप्ताः
sp001-010538_KS_14	अत एव विधूताः कम्पिताः कन्दराः गह्वराः यया
sp001-010539_KS_14	कन्दरस्त्वङ्कुशे पुंसि गुहायाम् न नपुंसकम् इति मेदिनी
sp001-010540_KS_14	एवम्भूता अमरराजवाहिनी इन्द्रसेना
sp001-010541_KS_14	वाहिनी स्यात् तरङ्गिण्याम् सेनासैन्यप्रभेदयोः इति मेदिनी
sp001-010542_KS_14	इति क्रमेण पूर्वोक्तक्रमेण
sp001-010543_KS_14	काञ्चनशैलतः सुमेरोः सकाशात् द्रुतम् शीघ्रम् अवातरत्
sp001-010544_KS_14	उत्ततारेत्यर्थः
sp001-010545_KS_14	महेति
sp001-010546_KS_14	सुरेन्द्रस्य इन्द्रस्य शैलेन्द्रे मेरौ याः महागुहाः महागह्वराणि तासु शेरते स्वपन्ति
sp001-010547_KS_14	गुहासु निद्राम् कुर्वन्त इत्यर्थः
sp001-010548_KS_14	तथाभूताः सिंहाः मृगेन्द्राः महाचमूषु महतीषु सेनासु
sp001-010549_KS_14	ये स्यन्दनाः रथाः तेषाम् चण्डैः प्रचण्डैः
sp001-010550_KS_14	तीव्रैरिति यावत्
sp001-010551_KS_14	चण्डो धनहरी शङ्खपुष्पास्त्रिष्वतिकोपने
sp001-010552_KS_14	तीव्रेऽपि चूडावलभौ शिखायाम् बाहुभूषणे इति मेदिनी
sp001-010553_KS_14	चीत्कृतैः शब्दविशेषैः
sp001-010554_KS_14	इयम् च शब्दानुकृतिः
sp001-010555_KS_14	तथा विलोलघण्टः अतिचपलघण्टः यः इभपतिः गजराजः तस्य
sp001-010556_KS_14	जातावेकवचनम्
sp001-010557_KS_14	बृंहितैः गर्जितैश्च
sp001-010558_KS_14	बृंहितम् करिगर्जितम् इत्यमरः
sp001-010559_KS_14	महत् दीर्घम् स्वप्ने निद्रायाम् यत्सुखम्
sp001-010560_KS_14	सुखम् शर्मणि ना नाके इति मेदिनी
sp001-010561_KS_14	स्वपो नन् इति नन्प्रत्ययः
sp001-010562_KS_14	न तत्यजुः न जहुः
sp001-010563_KS_14	अत्र निद्राप्रतिबन्धाश्रयीभूतबहुविधकोलाहलरूपे सत्यपि निदाने
sp001-010564_KS_14	निद्राभङ्गरूपकार्योत्पत्यभावात् विशेषोक्तिः अलङ्कारः
sp001-010565_KS_14	कार्याजनिर्विशेषोक्तिः सति पुष्कलकारणे इति लक्षणात्
sp001-010566_KS_14	शयवासवासिष्वकालात् इति सूत्रे हलदन्तादेवेति नियमात् गुहाशय इत्यत्र तदभावान्नालुक्
sp001-010567_KS_14	गम्भीरेति
sp001-010568_KS_14	महान्तः परिणाहिनः ये गुहान्ताः गह्वरमध्यानि तेषु यः प्रतिनादः प्रतिध्वनिः तेन मेदुरैः पुष्टैः
sp001-010569_KS_14	अत एव भयङ्करैः विभीषकैः
sp001-010570_KS_14	मेघर्तिभयेषु कृञः इति खश्
sp001-010571_KS_14	गम्भीराणि मन्द्राणि यानि भेरीध्वनितानि दुन्दुभिशब्दाः
sp001-010572_KS_14	भेरीः स्त्री दुन्दुभिः पुमान् इत्यमरः
sp001-010573_KS_14	तैः
sp001-010574_KS_14	तथा महारथानाम् महताम् स्यन्दनानाम् सम्बन्धिन्यः याः गुरुनेमयः महत्यः चक्रधाराः
sp001-010575_KS_14	चक्रधारा प्रधिर्नेमिः इत्यमरः
sp001-010576_KS_14	तासाम् निःस्वनैः शब्दैश्चापि
sp001-010577_KS_14	निमित्तभूतैरित्यर्थः
sp001-010578_KS_14	अनाकुलैः आकुलत्वाभाववद्भिः तैः सिंहैः निमित्तैः मृगराजता मृगाधिपत्यम्
sp001-010579_KS_14	अन्वर्थेति शेषः
sp001-010580_KS_14	सार्था अजनि जाता
sp001-010581_KS_14	राज्ञाम् अयमेव परमः धर्मः प्रतिकर्तुम् अशक्तैरपि यदरिभ्यः न भेतव्यम् इति
sp001-010582_KS_14	तदेभिः मृगराट्त्वधारिभिः
sp001-010583_KS_14	कथञ्चिदपि न भीतम्
sp001-010584_KS_14	अतो युक्तमेषाम् खलु मृगराज इत्यभिधानमित्यभिप्रायः
sp001-010585_KS_14	अत्रापि विशेषोक्तिः अलङ्कारः
sp001-010586_KS_14	समुत्थितेनेति
sp001-010587_KS_14	समुत्थितेन समुदितेन अत एव अद्रेः सुमेरोः तटान्तानाम् श्रृङ्गमध्यानाम्
sp001-010588_KS_14	तटम् नपुंसकम् क्षेत्रे प्रतीरे तु तटी त्रिषु इति मेदिनी
sp001-010589_KS_14	प्रपातस्त्वतटो भृगुः इत्यमरश्च
sp001-010590_KS_14	दारिणा विदारकेण
sp001-010591_KS_14	अतिघोषेण महान्तः पर्वतभृगवोऽपि विदीर्णाः बभूवुः इत्यर्थः
sp001-010592_KS_14	अत्र शब्दकर्तृकपर्वततटविदारणस्य अयोगेऽपि तद्योगकल्पनात् सम्बन्धातिशयोक्तिः अलङ्कारः
sp001-010593_KS_14	त्रिदिवौकसाम् देवानाम् सम्बधिन्यः याः महाचम्वः महत्यः सेनाः
sp001-010594_KS_14	चमूः सेनाविशेषेऽपि सेनामात्रे च योषिति इति मेदिनी
sp001-010595_KS_14	तासाम् रवेण ध्वनिना निमित्तेन केसरिणः सिंहाः कर्तारः
sp001-010596_KS_14	स्वस्य वीर्यम् पराक्रम एव लक्ष्मीः शोभा यस्याः
sp001-010597_KS_14	आत्मपराक्रमशालिनीत्यर्थः
sp001-010598_KS_14	तथाभूता या मृगराजता हरिणाधिपत्यम् तस्याः वशात् आयात्तत्वात्
sp001-010599_KS_14	वशो जनस्पृहायत्तेष्वायत्तत्वप्रभुत्वयोः इति मेदिनी
sp001-010600_KS_14	अधिकम् बहु मदम् गर्वम् प्रपेदिरे
sp001-010601_KS_14	कर्तरि लिट्
sp001-010602_KS_14	भयानकोऽपि चमूरवः प्रत्युत सिंहानाम् अधिकमदकारक एव जात इति भावः
sp001-010603_KS_14	भियेति
sp001-010604_KS_14	मृगाः हरिणाः
sp001-010605_KS_14	मृगः पशौ कुरङ्गे च इति मेदिनी
sp001-010606_KS_14	सुराणाम् देवानाम् अनीकस्य सैन्यस्य
sp001-010607_KS_14	अनीकोऽस्त्री रणे सैन्ये इति मेदिनी
sp001-010608_KS_14	यः विमर्दः प्राणापहारि मर्दनम् तज्जन्मना
sp001-010609_KS_14	ततो जनितया इत्यर्थः
sp001-010610_KS_14	भिया भयेन निमित्तेन द्रुतम् सत्वरम् दूरतरम् विदुद्रुवुः
sp001-010611_KS_14	पलायाञ्चक्रिरे इत्यर्थः
sp001-010612_KS_14	भयशीलत्वादिति भावः
sp001-010613_KS_14	अथ च मृगाधिपाः सिंहाः हेलया क्रीडया
sp001-010614_KS_14	सहसैवेत्यर्थः
sp001-010615_KS_14	गुहागृहस्य गह्वररूपस्य सद्मनः अन्तात् मध्यात् बहिः एत्य
sp001-010616_KS_14	अपपरिबहिः इति समासविधानात् ज्ञापकात् पञ्चमी
sp001-010617_KS_14	नितराम् विशङ्कम् निर्भयम् यथा तथा तस्थुः
sp001-010618_KS_14	विलोकिता इति
sp001-010619_KS_14	कौतुकिना
sp001-010620_KS_14	सैनिकदर्शने कौतुकाविष्टचेतसा इत्यर्थः
sp001-010621_KS_14	जुष्टप्रमदेन सेवितकलत्रेण
sp001-010622_KS_14	कलत्रसहितम् वर्तमानेनेति फलितोऽर्थः
sp001-010623_KS_14	अमरावतीजनेन सुरेन्द्रनगरीलोकेन दूरतः दूरात्
sp001-010624_KS_14	दूरान्तिकार्थेभ्यो द्वितीया च इति पञ्चमी
sp001-010625_KS_14	पञ्चम्याः इति तसिल्
sp001-010626_KS_14	विलोकिताः दृष्टाः सुसैनिकाः शोभनाः सेनास्थलोकाः कर्तारः
sp001-010627_KS_14	सुतराम् विस्तृतायाः सुराचलस्य सुमेरोः या प्रान्तभूः तस्याः प्रसरम् प्रदेशम् प्रपेदिरे प्रापुः
sp001-010628_KS_14	सुमेरोः अवरुह्य अधः प्रापुरिति भावः
sp001-010629_KS_14	पीतासितेति
sp001-010630_KS_14	अम्बरम् नभः कर्तृ
sp001-010631_KS_14	इतस्ततः सर्वत्रेत्यर्थः
sp001-010632_KS_14	भूम्ना बाहुल्येन उत्पतितैः उड्डयितैः अत एव सुराचलस्य सुमेरोः प्रान्तेषु स्थितैः
sp001-010633_KS_14	प्रान्तत्वम् हि ऊर्ध्व दैशिकम् अवगन्तव्यम्
sp001-010634_KS_14	तथा पीतानि च असितानि च आरक्तानि च सितानि च तैः
sp001-010635_KS_14	धातुरजोभिः गैरिकादिधूलिभिः निमित्तेन
sp001-010636_KS_14	अयत्नेन यत्नाभावेन
sp001-010637_KS_14	अनायासेनेति यावत्
sp001-010638_KS_14	यः गन्धर्वपुरस्य देवगायननगरस्य उदयः उत्पत्तिः तस्य भ्रमम् बभार धृतवत्
sp001-010639_KS_14	अन्तर्भावितणिजर्थः
sp001-010640_KS_14	गन्धर्वपुरस्य हि अनेकवर्णपरिमण्डितत्वरूपसामान्यधर्मेण नभसः या उपमा तन्मूलिका भ्रान्तिः
sp001-010641_KS_14	अतः उपमोत्थापितोऽयम् भ्रान्तिमान् अलङ्कारः
sp001-010642_KS_14	तेन उभयोः अङ्गाङ्गिभावेन सङ्करः
sp001-010643_KS_14	महास्वन इति
sp001-010644_KS_14	कर्णान्तः श्रवणमध्यम् स एव कूलम् तटम्
sp001-010645_KS_14	अथ कूलम् तटे सूर्ये सैन्यपृष्ठतडागयोः इति मेदिनी
sp001-010646_KS_14	तत्कषति उन्मार्ष्टि तस्य भावः तत्ता ताम्
sp001-010647_KS_14	सर्वकूलाभ्रकरीषेषु कषः इति खश्
sp001-010648_KS_14	अरुर्द्विषत् इति मुम्
sp001-010649_KS_14	उपेयिवान् प्राप्तवान्
sp001-010650_KS_14	कर्णान्तम् स्फोटयन्नित्यर्थः
sp001-010651_KS_14	क्षुब्धतरस्य अत्यन्तसञ्चलितस्य
sp001-010652_KS_14	वेलाम् अतिक्रान्तस्येत्यर्थः
sp001-010653_KS_14	पयोनिधेः समुद्रस्य वर्धनः
sp001-010654_KS_14	कर्तरि ल्युट्
sp001-010655_KS_14	तथा भुवनैः कृत्वा उदरम् भरतीति तथोक्तः
sp001-010656_KS_14	आवृतसकलब्रह्माण्डत्वात् भुवनानाम् मध्यपातो युक्त इति भावः
sp001-010657_KS_14	एवम्भूतः सैन्यविमर्दसम्भवः सेनासङ्घट्टनोत्पन्नः महास्वनः
sp001-010658_KS_14	भूम्ना बाहुल्येन युक्तः बभूव
sp001-010659_KS_14	अतिमहत्त्वविशिष्टो जात इत्यर्थः
sp001-010660_KS_14	महागजानाम् इति
sp001-010661_KS_14	महागजानाम् महताम् दन्तिनाम् सम्बन्धिभिः गुरुबृंहितैः
sp001-010662_KS_14	गुरुणि गम्भीराणि यानि बृंहितानि ध्वनितानि तैः
sp001-010663_KS_14	तथा ततैः विस्तृतैः
sp001-010664_KS_14	तथा घोरतरैः अत्यन्तभयङ्करैः वाजिनाम् सुहेषितैः शोभनहेषणैः
sp001-010665_KS_14	तथा घनैः गम्भीरैः रथानाम् सम्बन्धिभिः गुरूणि महान्ति चण्डानि भयानकानि च
sp001-010666_KS_14	यानि चीत्कृतानि तैश्च
sp001-010667_KS_14	पटहस्य निस्वनः स्वनः तिरोहितः अन्तर्हितः
sp001-010668_KS_14	अप्रकाशित इति यावत्
sp001-010669_KS_14	अभूत्
sp001-010670_KS_14	महासुराणामिति
sp001-010671_KS_14	महासुराणाम् तारकादीनाम् सम्बन्धिनीनाम् अवरोधयोषिताम् अन्तःपुरस्त्रीणाम्
sp001-010672_KS_14	शुद्धान्तश्चावरोधश्च इत्यमरः
sp001-010673_KS_14	सम्बन्धीनि कचाश्च अक्षिपक्ष्माणि च स्तनमण्डलानि च तस्मिन्
sp001-010674_KS_14	द्वन्द्वश्च प्राणितूर्यसेनाङ्गानाम् इति प्राण्यङ्गत्वात् एकवद्भावः
sp001-010675_KS_14	तथा ध्वजेषु नागेषु हस्तिषु रथेषु वाजिषु च घनम् सान्द्रम्
sp001-010676_KS_14	सुरसैन्यजम् रजः धूलिः क्षणेन तस्थौ
sp001-010677_KS_14	अनेन तेषाम् शत्रूणाम् अशुभम् उक्तम् इति ध्वनिः
sp001-010678_KS_14	घनैरिति
sp001-010679_KS_14	घनैः सान्द्रैः
sp001-010680_KS_14	अत एव स्थगितार्कमण्डलैः आच्छादितसूर्यबिम्बैः
sp001-010681_KS_14	चमूरजोभिः सेनाधूलिभिः
sp001-010682_KS_14	निचितम् व्याप्तम् नभस्थलम् व्योमदेशम् विलोक्य
sp001-010683_KS_14	घनभ्रमेण मेघभ्रान्त्या हंसैः मरालैः मानसम् सरः अभि सम्मुखम् अयायि गतम्
sp001-010684_KS_14	भावे लुङ्
sp001-010685_KS_14	तेषाम् वर्षासु अप्रगल्भत्वादिति भावः
sp001-010686_KS_14	अथ च केकिभिः मयूरैः सानन्दम् सहर्षम् अनर्ति नृत्यमकारि
sp001-010687_KS_14	अत्रापि भावे लुङ्
sp001-010688_KS_14	सान्द्रैरिति
sp001-010689_KS_14	अम्बरे नभसि
sp001-010690_KS_14	अम्बरम् वाससि व्योम्नि कार्पासे च सुगन्धके इति मेदिनी
sp001-010691_KS_14	नवः नूतनः
sp001-010692_KS_14	वार्षिक इति यावत्
sp001-010693_KS_14	यः अम्बुदः मेघः तस्य अनीकम् समूहः तन्निभैः तत्सदृशैः
sp001-010694_KS_14	निभस्तु कथितो व्याजे पुंलिङ्गः सदृशे त्रिषु इति मेदिनी
sp001-010695_KS_14	तथा सान्द्रैः सघनैः
sp001-010696_KS_14	सान्द्रम् बले वापि घने मृदौ च इति मेदिनी
sp001-010697_KS_14	सुराणाम् अनीकस्य सैन्यस्य रजोभिः
sp001-010698_KS_14	रजो रेणौ परागे स्यात् आर्तवे च गुणान्तरे इति मेदिनी
sp001-010699_KS_14	अभिश्रिते आवृते सति स्वर्णमयाः हेममयाः महाध्वजाः महान्तः ध्वजाः
sp001-010700_KS_14	ध्वजः स्यात् छौण्डिके पुमान्
sp001-010701_KS_14	न स्त्रियाम् तु पताकायाम् खट्वाङ्गे मेढ्रचिह्नयोः इति मेदिनी
sp001-010702_KS_14	परिस्फुरन्तः परितः स्फुरन्तः प्रकाशमानाः तडिताम् विद्युताम्
sp001-010703_KS_14	तडित् सौदामिनी विद्युत् इत्यमरः
sp001-010704_KS_14	गणाः समूहाः इव चकाशिरे शुशुभिरे
sp001-010705_KS_14	विलोक्येति
sp001-010706_KS_14	जनैः लोकैः द्यावापृथिव्योः द्यौश्च पृथिवी च तयोः
sp001-010707_KS_14	दिवसश्च पृथिव्याम् इत्यत्र चकारात् यावादेशः
sp001-010708_KS_14	महत् विशालम् अन्तरम् अवकाशः
sp001-010709_KS_14	धूलीपटलैः रजोनिचयैः भृशम् बहु यथा तथा भृतम् पूर्णम्
sp001-010710_KS_14	विलोक्य रजः ऊर्ध्वतः सकाशात् अधः उपैति
sp001-010711_KS_14	किंवा अधस्तः सकाशात् ऊर्ध्वतः उर्ध्वभागे
sp001-010712_KS_14	सार्वविभक्तिकः तसिः
sp001-010713_KS_14	अभ्युपैति किमित्यलम् पर्याप्तम् अतर्क्यत तर्कितम्
sp001-010714_KS_14	भावे लङ्
sp001-010715_KS_14	सर्वतः रजोव्याप्त्या कुतः आगच्छतीति निश्चयाभावादिति भावः
sp001-010716_KS_14	नोर्ध्वमिति
sp001-010717_KS_14	सूच्यग्रेण सीवनद्रव्यपुरोभागेन
sp001-010718_KS_14	सूची तु सीवनद्रव्येऽप्याङ्गिकाभिनयान्तरे इति मेदिनी
sp001-010719_KS_14	भेद्यैः भेत्तुम् योग्यैः
sp001-010720_KS_14	ऋहलोः इति ण्यत्
sp001-010721_KS_14	अनेन अतिसद्यस्ता द्योतिता
sp001-010722_KS_14	तथाभूतैः पृतनायाः सेनायाः
sp001-010723_KS_14	पृतना तु स्त्रियाम् सेनामात्रसेनाविशेषयोः इति मेदिनी
sp001-010724_KS_14	रजसाम् चयैः समूहैः
sp001-010725_KS_14	चयः समूहे प्राकारमूलबन्धे समाहतौ इति मेदिनी
sp001-010726_KS_14	सर्वतः आच्छादिता आवृता प्राणिगणस्य जन्तुसमूहस्य चक्षुषोः नेत्रयोः
sp001-010727_KS_14	लोचनम् नयनम् नेत्रमीक्षणम् चक्षुरक्षिणी इत्यमरः
sp001-010728_KS_14	गतिः प्रसरणम् ऊर्ध्वम् नाभूत्
sp001-010729_KS_14	अधश्च नाभूत्
sp001-010730_KS_14	पुरः नाभूत्
sp001-010731_KS_14	पृष्ठतः नाभूत्
sp001-010732_KS_14	पार्श्वतः अपि उभयतः नाभूत्
sp001-010733_KS_14	खलु निश्चयेन
sp001-010734_KS_14	दिगन्तेति
sp001-010735_KS_14	दिगन्तेषु या
sp001-010736_KS_14	दन्त्यावलिः गजपङ्क्तिः तस्याः दानम् मदजलम् तस्य हारिभिः शोषकैः
sp001-010737_KS_14	घोरध्वनितश्रवणजनितभयवशात् दिगन्तदन्तिनोऽपि शुष्कमदजलाः जाताः इति भावः
sp001-010738_KS_14	तथा विमानानाम् देवस्यन्दनानाम् रन्ध्रेषु जालेषु यः प्रतिनादः प्रतिध्वनिः
sp001-010739_KS_14	तेन मेदुरैः पुष्टैः गुरुभिः दीर्घैः अनारतैः अविद्यमान क्षणिकविरामैः
sp001-010740_KS_14	अनेकवाद्यानाम् मृदङ्गादीनाम् ध्वनितैः घोषैः कृत्वा नभस्तलम् कर्तृ गाढम् दृढम् जगर्ज
sp001-010741_KS_14	प्रतिननादेत्यर्थः
sp001-010742_KS_14	अन्योऽपि कस्मिंश्चित् करुणकटुरवकारिणि सति तटस्थोऽपि प्रतिनदति तद्वत्
sp001-010743_KS_14	समासोक्तिः अलङ्कारः समासोक्तिः परिस्फूर्तिः प्रस्तुतेऽप्रस्तुतस्य यत् इति लक्षणात्
sp001-010744_KS_14	भुवमिति
sp001-010745_KS_14	महाचमूः महती सेना भुवम् विगाह्य व्याप्य क्वचिदपि भूमिस्थले न मान्ति
sp001-010746_KS_14	असमाविशन्ती सती महतीम् विशालाम् दिवम् स्वर्गम् प्रययौ प्राप खलु निश्चयेन
sp001-010747_KS_14	अथ च निर्भरात् अधिकात्मभाराद्धेतोः तत्रापि दिव्यपि
sp001-010748_KS_14	सुतराम् सङ्कुलायाम् व्याप्तायाम् सत्याम् आकुला व्याकुला सती कान्दिशीकत्वम् भयद्रुतत्वम्
sp001-010749_KS_14	कान्दिशीको भयद्रुतः इत्यमरः
sp001-010750_KS_14	किम् नावाप
sp001-010751_KS_14	अपि तु अवापैवेत्यर्थः
sp001-010752_KS_14	परस्परपेषणभिया व्याकुलत्वात् दुद्रुवुः इत्यर्थः
sp001-010753_KS_14	अत्र द्रवणम् द्रवणेच्छामात्रपरम्
sp001-010754_KS_14	द्रवणम् कर्तुमैच्छदिति तात्पर्यार्थः
sp001-010755_KS_14	अन्यथा व्याप्तेः प्रतिबन्धकत्वेन द्रवणासम्भवात् द्रवणोक्तेः अफलत्वापत्तिः
sp001-010756_KS_14	उद्दामेति
sp001-010757_KS_14	उद्दामदानाः उत्कटमदाः ये द्विपाः गजाः तेषाम् वृन्दस्य समूहस्य बृंहितैः शब्दैः
sp001-010758_KS_14	तथा उत्तुङ्गाः उन्नताः ये तुरङ्गाः अश्वाः तेषाम् हेषितैः हेषाभिः
sp001-010759_KS_14	तथा नितान्तम् अत्यन्तम् चलन्तः घना इव स्यन्दनाः रथाः
sp001-010760_KS_14	तेषाम् याः नेमयः चक्रधाराः तासाम् निःस्वनैश्च नितराम् आकुलम् व्याकुलम्
sp001-010761_KS_14	जगत् निरुच्छ्वासमिव निरुद्धश्वासमिव अभूत्
sp001-010762_KS_14	आकुलत्वसाधारणधर्मेण निरुद्धश्वासत्वम् उत्प्रेक्षते इति उत्प्रेक्षालङ्कारः
sp001-010763_KS_14	महागजानामिति
sp001-010764_KS_14	महागजानाम् सम्बन्धिभिः गुरुभिः दीर्घैः गर्जितैः रणोल्बणैः विलोलाः याः घण्टाः तासाम्
sp001-010765_KS_14	रणितैश्च प्रमदेन उन्मादेन निमित्तेन प्रमेदुरैः प्रकर्षेण पुष्टैः
sp001-010766_KS_14	वीरप्रणादैः वीराणाम् शब्दैश्च दिशः काष्ठाः कर्त्र्यः
sp001-010767_KS_14	वाचालताम् मुखरताम् आदधिरेतराम् अतिशयेन धृतवत्यः
sp001-010768_KS_14	तरपि किमेत्तिङ् इत्याम्
sp001-010769_KS_14	दन्तीन्द्रेति
sp001-010770_KS_14	दन्तीन्द्राणाम् गजेन्द्राणाम् ये दानद्रवाः मदस्रुतयः तेषाम्
sp001-010771_KS_14	वारीणि जलानि तेषाम् वीचिभिः तरङ्गैः कर्तृभिः
sp001-010772_KS_14	नद्यः वाहिन्यः अपि सद्यः बहुधा पुपूरिरे पूरिताः
sp001-010773_KS_14	कर्मणि लिट्
sp001-010774_KS_14	ग्रीष्मसन्तापेन शुष्का अपि नद्यः जलपूर्णाः आसन्नित्यर्थः
sp001-010775_KS_14	अथ याः नद्यः तुरगैः क्षतैः क्षुण्णैः रजोभिः भृताः पूर्णाः
sp001-010776_KS_14	अत एव पङ्कताम् कर्दमताम् एत्य स्थिताः
sp001-010777_KS_14	ताः रथैः कर्तृभिः
sp001-010778_KS_14	धाराः चक्रधाराः भ्रामयित्वा स्थलीकृताः
sp001-010779_KS_14	निम्ना इति
sp001-010780_KS_14	निम्नाः नीचाः प्रदेशाः भूमयः स्थलताम् समानभूमित्वम् उपागमन् प्रापुः
sp001-010781_KS_14	सर्वतः उच्चैरपि उन्नता अपि ते प्रदेशाः निम्नत्वम् उपागमन्
sp001-010782_KS_14	निम्नम् उच्चैः अभवत्
sp001-010783_KS_14	अन्यप्रदेशोत्थापितधूलिपूरितत्वात्
sp001-010784_KS_14	उच्चैः निम्नम् अभवत्
sp001-010785_KS_14	आत्मधूलिनाम् अन्यत्र पतितत्वादिति भावः
sp001-010786_KS_14	अथ च ते प्रदेशाः व्रजताम् गच्छताम् तुरङ्गमाणाम् खुरैः क्षताः चुक्षुदिरे
sp001-010787_KS_14	अत एव रथैः गजेन्द्रैश्च परितः निम्नोन्नतेषु समीकृताः
sp001-010788_KS_14	समाः चक्रिरे इत्यर्थः
sp001-010789_KS_14	नभ इति
sp001-010790_KS_14	नभसि व्योम्नि दिगन्तेषु च यः प्रतिघोषः प्रतिध्वनिः तेन भीषणैः भयानकैः
sp001-010791_KS_14	महान्ति यानि महीभृताम् पर्वतानाम् तटानि भृगवः तेषाम् दारणे भेदने उल्बणैः उद्भटैः
sp001-010792_KS_14	समर्थैरिति यावत्
sp001-010793_KS_14	तथा पयोधेः समुद्रस्य निर्धूनने कम्पने केलिः क्रीडा येषाम्
sp001-010794_KS_14	पयोधिमपि कम्पयद्भिरित्यर्थः
sp001-010795_KS_14	भेरीध्वनितैः वदनैकवाद्यमानवाद्यविशेषरवैः निमित्तैः जगत् समाकुलम् व्याकुलम् बभूव
sp001-010796_KS_14	इत इति
sp001-010797_KS_14	इतस्ततः वातविधूतानि पवनकम्पितानि अत एव चञ्चलानि च तैः
sp001-010798_KS_14	तथा नीरन्ध्रितम् निरवकाशीकृतम् आशासु दिक्षु गमनम् यैः
sp001-010799_KS_14	आत्मव्याप्त्या रुद्धपथिकपथैरित्यर्थः
sp001-010800_KS_14	क्वणत् रणत् काञ्चनाकिङ्किणीनाम् सौवर्णनूपुराणाम्
sp001-010801_KS_14	कुलम् जालम् येषाम्
sp001-010802_KS_14	प्रान्तभागेषु शोभार्थम् प्रतिबद्धनूपुरजालैरित्यर्थः
sp001-010803_KS_14	लक्षैः लक्षसङ्ख्यैः
sp001-010804_KS_14	लक्षम् शरव्ये सङ्ख्यायाम् इति मेदिनी
sp001-010805_KS_14	ध्वजांशुकैः ध्वजपटैः
sp001-010806_KS_14	अंशुकम् शुक्लवस्त्रे स्यात् वस्त्रमात्रोत्तरीययोः इति मेदिनी
sp001-010807_KS_14	नभसि गते प्रसृते धूलिजलधौ रजोम्बुधौ अमज्जि मज्जितम्
sp001-010808_KS_14	भावे लुङ्
sp001-010809_KS_14	सर्वाणि ध्वजांशुकानि धूलिभिः अलक्षितानि बभूवुः इत्यर्थः
sp001-010810_KS_14	घण्टारवैरिति
sp001-010811_KS_14	मत्तद्विपानाम् सम्बन्घिभिः निरन्तरम् विसृत्वरैः प्रसृमरैः
sp001-010812_KS_14	सुतराम् भैरवैः भीषणैः
sp001-010813_KS_14	भैरवः पुंसि शम्बरे भीषणेऽपि च इति मेदिनी
sp001-010814_KS_14	गर्जरवैः गर्जनारूपघोषैः
sp001-010815_KS_14	रौद्रतरैः अत्युग्रैः
sp001-010816_KS_14	रौद्रम् तु उग्रम् अमीत्रिषु इत्यमरः
sp001-010817_KS_14	घण्टारवैश्च
sp001-010818_KS_14	वाहिनीनाम् सेनानाम् सम्बन्धिनः पटहस्य आनकाख्यवाद्यविशेषस्य
sp001-010819_KS_14	निःस्वनाः शब्दाः न प्रथयाम्बभूविरे न प्रकटीचक्रिरे
sp001-010820_KS_14	करालेति
sp001-010821_KS_14	चमूस्वनैः सेनाघोषैः करालानि वाचालानि च मुखानि प्रारम्भाः
sp001-010822_KS_14	मुखम् निःसरणे वक्त्रे प्रारम्भोपाययोरपि इति मेदिनी
sp001-010823_KS_14	तथा ध्वस्तम् रजोव्याप्तम् अम्बरम् यासाम्
sp001-010824_KS_14	तथा रजस्वलाः रजोयुक्ताः दिशः वीक्ष्य परितः गहनैः सघनैः रजोन्धकारैः कर्तृभिः
sp001-010825_KS_14	असौ दिनेश्वरः सूर्यः कुतोऽपि कुत्रापि तिरोबभूवे तिरोगमितः
sp001-010826_KS_14	अन्तर्हित इत्यर्थः
sp001-010827_KS_14	भूङ् गतौ इत्यतो लिट्
sp001-010828_KS_14	भू प्राप्तौ इत्यतो वा
sp001-010829_KS_14	वीक्ष्येवेति गम्योत्प्रेक्षा
sp001-010830_KS_14	अथ द्वितीयपक्षे रजस्वलाः आर्तववतीः
sp001-010831_KS_14	अत एव करालाम् भीषणाम् वाचाम् वाणीम् अलान्ति अगृह्णन्ति मुखानि यासाम्
sp001-010832_KS_14	ततः विशेषणसमासः
sp001-010833_KS_14	मौनव्रतधारिणी इत्यर्थः
sp001-010834_KS_14	तथा ध्वस्ताम्बराः स्रस्तशाटिकाः
sp001-010835_KS_14	नग्नाः इत्यर्थः
sp001-010836_KS_14	एवम् भूता चमूः योषितः
sp001-010837_KS_14	चमूः सेनाविशेषे च सेनामात्रे च योषिति इति मेदिनी
sp001-010838_KS_14	वीक्ष्य रजस्यार्तवविषये अन्धकारः अन्धवत्कारः कृतिः
sp001-010839_KS_14	क्रिया इति यावत्
sp001-010840_KS_14	भावे घञ्
sp001-010841_KS_14	आर्तवम् अपत्रपद्भिरित्यर्थः
sp001-010842_KS_14	रजस्वलादर्शननिषेधात्
sp001-010843_KS_14	गहनैः गहनमनोभिः सद्भिरित्यर्थः
sp001-010844_KS_14	दिनेश्वरः कश्चित्पुरुषः कुत्रापि तिरोबभूवे
sp001-010845_KS_14	कश्चित् असत्पुरुषः रजस्वलाम् पश्यन्नपि सद्भिः करुणया पटादिभिः तिरोधीयते तद्वदित्यर्थः
sp001-010846_KS_14	आक्रान्तपूर्वेति
sp001-010847_KS_14	सैनिकैः सेनाजनै रभसेन वेगेन आक्रन्तपूर्वा पूर्वमाक्रान्ता
sp001-010848_KS_14	दिगङ्गना दिग्रूपा नायिका रजसा धूल्या आर्तवेन च
sp001-010849_KS_14	रजो रेणौ परागे स्यादार्तवे च गुणान्तरे इति मेदिनी
sp001-010850_KS_14	अभिदूषिता कृता वीक्ष्येति
sp001-010851_KS_14	अतः घनमत्सरादिव गाढद्वेषादिव व्योम कर्तृ
sp001-010852_KS_14	भेरीरवाणाम् घनैः प्रतिशब्दितैः कृत्वा गाढम् जगर्ज
sp001-010853_KS_14	अन्योऽपि आत्मपत्नीम् अन्यसङ्गमेन रजोयुक्ताम् वीक्ष्य गर्जति
sp001-010854_KS_14	गुरुसमीरेति
sp001-010855_KS_14	गुरुणा महता समीरेण वातेन समीरिताः उपरिक्षिप्ताः भूधराः पर्वताः इव इति उत्प्रेक्षा
sp001-010856_KS_14	गजाः गगनम् विजगाहिरे
sp001-010857_KS_14	अवगाहितवन्त इत्यर्थः
sp001-010858_KS_14	गुरुतरा अपि महान्तो वारिधराः मेघा इवेत्युत्प्रेक्षा
sp001-010859_KS_14	प्रथाः भुवम् विजगाहिरे
sp001-010860_KS_14	इह सङ्गरः इत्येवम् विवर्त इव व्यत्यय इव अभवत्
sp001-010861_KS_14	गगनपृथिव्यवगाहने स्यन्दन नागयोः भूधरसम्भवात्
sp001-010862_KS_14	उत्प्रेक्षितम् च तत्सादृश्यदर्शनात्
sp001-010863_KS_14	द्रुतविलम्बितम् वृत्तम्
sp001-010864_KS_14	बलवदिति
sp001-010865_KS_14	गुरुतराः अत एव परिमज्जन्तः भूभृतः राजानः पर्वताश्च यासु येषु च
sp001-010866_KS_14	व्योमभूम्योः द्यावापृथिव्योः अन्तराले मध्ये सुतराम् पूर्णा अपि
sp001-010867_KS_14	इत्युभयत्रापि समानम्
sp001-010868_KS_14	घोरघोषाः भयानकरवाः देवसेनाः ववृधुः
sp001-010869_KS_14	तत्र उत्प्रेक्षते
sp001-010870_KS_14	बलवताम् असुरलोकानाम् अनल्पः महान् यः कल्पान्तकालः प्रलयकालः
sp001-010871_KS_14	तत्र निरवधयः अपाराः अम्भोराशय इव समुद्राः इव
sp001-010872_KS_14	अत्र उपमैवास्त्विति चेत् न
sp001-010873_KS_14	तत्र अभिन्नलिङ्गम् उभयोरिति नियमात्
sp001-010874_KS_14	मालिनी छन्दः
sp001-010875_KS_14	लक्षणम् पूर्वमुक्तम्
sp001-010876_KS_14	इति श्रीपर्वणीकरोपनामक श्रीलक्ष्मणभट्टात्मज
sp001-010877_KS_14	सतीगर्भसम्भवश्रीसीतारामकविविरचितया सञ्जीविनीसमाख्यया व्याख्यया समेतः
sp001-010878_KS_14	श्रीकालिदासकृतौ कुमारसम्भवे महाकाव्ये देवसेनाप्रयाणम् नाम चतुर्दशः सर्गः
sp001-010879_KS_17	इदानीम् तारकवधम् चिकीर्षुः तत्रभवान्कालिदासः सप्तदशतमम् सर्गम् आरभते
sp001-010880_KS_17	दृष्ट्वेति
sp001-010881_KS_17	अथ तारकसम्मुखगमनानन्तरम्
sp001-010882_KS_17	एते ककुभाम् अधीशाः इन्द्रादयः अष्टौ दिक्पालाः
sp001-010883_KS_17	सङ्ग्रामः समरः स एव केलिः क्रीडा
sp001-010884_KS_17	न तु प्रयत्नसाध्यम् कर्मेति भावः
sp001-010885_KS_17	तत्र यत्कुतुकम् कौतूहलम्
sp001-010886_KS_17	तदनुभवहेतुकः उत्साहः इति यावत्
sp001-010887_KS_17	तेन घनः सान्द्रः बहल इति यावत्
sp001-010888_KS_17	यः प्रमोदः आनन्दः स यस्य
sp001-010889_KS_17	तथा बाणैः अन्धकारितः सञ्जातान्धकारीकृतः दिशाम् अम्बरस्य च गर्भः कुक्षिः
sp001-010890_KS_17	मध्ये इति यावत्
sp001-010891_KS_17	येन
sp001-010892_KS_17	तथा अभ्युपेतम् सम्मुखम् आगतम् दैत्यपतिम् तारकम्
sp001-010893_KS_17	दृष्ट्वा विलोक्य योद्धुम् सम्प्रहर्तुम् मदेन गर्वेण
sp001-010894_KS_17	वीररसानुभावेनेति यावत्
sp001-010895_KS_17	मिमिलुः संयुयुजुः
sp001-010896_KS_17	सर्गेऽस्मिन् वसन्ततिलका वृत्तम्
sp001-010897_KS_17	उक्ता वसन्ततिलका तभजा जगौ गः इति लक्षणात्
sp001-010898_KS_17	देवेति
sp001-010899_KS_17	अथ अनन्तरम् देवद्विषाम् असुराणाम् परिवृढः नायकः तारकः विकटम् यथा स्यात् तथा
sp001-010900_KS_17	विकटः सुन्दरे प्रोक्तो विशालविकरालयोः इति विश्वः
sp001-010901_KS_17	विहस्य हसित्वा
sp001-010902_KS_17	अट्टाट्टहासम् कृत्वा इत्यर्थः
sp001-010903_KS_17	अट्टाट्टहासः अत्र रुडभिव्यञ्जकः
sp001-010904_KS_17	न तु सुरसैन्यविषयिणः अवहेलनस्य
sp001-010905_KS_17	तत्र शाङ्करेरधिष्ठितत्वात्
sp001-010906_KS_17	विहस्येत्यत्र वेः व्यर्थत्वम् नाशङ्कनीयम्
sp001-010907_KS_17	विकटत्वेऽपि विशेषाधानात्
sp001-010908_KS_17	प्रवरः प्रकर्षेण श्रेष्ठः
sp001-010909_KS_17	वर्षाकालिक इति यावत्
sp001-010910_KS_17	स चासौ वारिधरः मेघः गरिष्ठान् अतिशयगुरून् शैलान्
sp001-010911_KS_17	उद्दिश्येति शेषः
sp001-010912_KS_17	पराभिः उत्कृष्टाभिः अनारताभिः निरन्तरम् पतन्तीभिः
sp001-010913_KS_17	अद्भिः जलैरिव विकटान् करालान् अमरान् इन्द्रादिदेवान्
sp001-010914_KS_17	उद्दिश्येति शेषः
sp001-010915_KS_17	बाणावलीभिः शरपङ्क्तिभिः कृत्वा ववर्ष वृष्टिम् अकार्षीत्
sp001-010916_KS_17	जम्भद्विषदिति
sp001-010917_KS_17	दनुजानाम् दैत्यानाम् नायकस्य स्वामिनः तारकस्य सम्बन्धिनः
sp001-010918_KS_17	बाणसङ्घान् शरसमूहान् कर्मभूतान्
sp001-010919_KS_17	जम्भद्विषत्प्रभृतयः महेन्द्रादयः ये दिक्पतयः दिगधिपाः तैः कर्तृभिः
sp001-010920_KS_17	चापेभ्यः मुक्ताः विसृष्टाः शिताः तीक्ष्णाः बाणाः शराः
sp001-010921_KS_17	नागपूगान् सर्पव्रजान्
sp001-010922_KS_17	नागः पन्नगमातङ्गक्रूरचारिषु तोयदे इति
sp001-010923_KS_17	पूगस्तुक्रमुके वृन्दे इति च विश्वः
sp001-010924_KS_17	अह्नाय शीघ्रम्
sp001-010925_KS_17	द्राग्झटित्यञ्जसाह्नाय इत्यमरः
sp001-010926_KS_17	तार्क्ष्यनिवहाः गरुडसमूहाः इव
sp001-010927_KS_17	तार्क्ष्यम् रसाञ्जने तार्क्ष्यो गरुडे गरुडाग्रजे इति विश्वः
sp001-010928_KS_17	रणान्ते सङ्ग्राममध्ये सद्यः सपदि अलम् अतिशयेन कणशः विचिच्छिदुः बिभिदुः
sp001-010929_KS_17	कणश इति बह्वल्प इति शस्
sp001-010930_KS_17	तानिति
sp001-010931_KS_17	सोऽपि तारकोऽपि प्रकर्षेण ज्वलन्ति दीप्यमानानि फलानाम् फलकानाम्
sp001-010932_KS_17	अयोनिर्मितपुरोभागानामिति यावत्
sp001-010933_KS_17	फलम् हेतुकृते जातीफले फलकसत्ययोः इति मेदिनी
sp001-010934_KS_17	मुखानि अग्राणि येषाम्
sp001-010935_KS_17	अत एव विषमैः दुःसहैः
sp001-010936_KS_17	तथा सुराऽरिनाम्ना तारक इति वर्णपाट्य अङ्कितैः युक्तैः
sp001-010937_KS_17	तथा पिहितम् आच्छादितम् दिशाम् गगनस्य अम्बरस्य च अन्तरालम् मध्यम् यैः तथाभूतैः
sp001-010938_KS_17	शरौघैः बाणसङ्घैः कृत्वा तान् अद्वितीयान् सुरसैन्यस्य देवसैन्यस्य शरान्
sp001-010939_KS_17	आच्छादितः उपरि आवृतः हव्यवाहः अग्निः तृणचयानिव घासराशीनिव
sp001-010940_KS_17	चिच्छेद ज्वालयति स्मेत्यर्थः
sp001-010941_KS_17	हव्यवाहस्य तृणचयभस्मीकरणे यावान्प्रयत्नः उद्भवति तावानेव सुरशरभस्मसात्करणे
sp001-010942_KS_17	इत्यतः असुरबाणानाम् सामर्थ्यातिशयः ध्वन्यत इति अलङ्कारेण वस्तुध्वनिः
sp001-010943_KS_17	दैत्येश्वर इति
sp001-010944_KS_17	ज्वलितः प्रदीप्तः यः रोषः क्रोधः
sp001-010945_KS_17	कोपक्रोधामर्षरोषप्रतिघाः इत्यमरः
sp001-010946_KS_17	तस्य विशेषः आधिक्यम् तेन भीमः घोरः दैत्येश्वरः तारकः
sp001-010947_KS_17	युधि युद्धविषये सहेलः किमेतत् युद्धमिति अनादरसहितः सन्
sp001-010948_KS_17	यान् विशिखान् बाणान्
sp001-010949_KS_17	विशिखो लोमशे शरे इति विश्वः
sp001-010950_KS_17	मुमोच विससर्ज
sp001-010951_KS_17	ते शराः सद्यः सपदि उद्भटाः विकटाः ये भुजङ्गमाः सर्पाः
sp001-010952_KS_17	भीमाः भयानकाः तदुभयभावम् तदुभयत्वम् प्रापुः
sp001-010953_KS_17	सत्यपि भुजङ्गमत्वे भीमत्वस्य ऐच्छिकत्वात् पृथक् व्यपदेशः
sp001-010954_KS_17	अथ च त्रिदशेन्द्रमुख्यान् इन्द्रप्रभृतीन् तान् देवान् गाढम् दृढम् यथा तथा बबन्धुरपि
sp001-010955_KS_17	अपिरत्र प्राप्तिक्रियापेक्षया समुच्छयार्थः
sp001-010956_KS_17	अपिः सम्भावनाप्रश्नशङ्कागर्हासमुच्चये इति विश्वः
sp001-010957_KS_17	इन्द्रप्रभृतयः देवाः तारकोन्मुक्तनागपाशबद्धाः बभूवुरित्यर्थः
sp001-010958_KS_17	त इति
sp001-010959_KS_17	असुरेण तारकेण नागपाशविशिखैः नागपाशरूपबाणैः कृत्वा बद्धाः
sp001-010960_KS_17	अत एव श्वासानिलैः निःश्वासपवनैः आकुलानि व्यप्तानि मुखानि येषाम्
sp001-010961_KS_17	अथ एव रणस्य विमुखाः पराङ्मुखाः
sp001-010962_KS_17	भीतस्य च रणवैमुख्यम् नानुचितमिति भावः
sp001-010963_KS_17	बलरिपुप्रमुखाः इन्द्रप्रभृतयः दिङ्नायकाः अष्टदिगधिपाः कर्तारः विपदः अन्तः नाशः स एव हेतुः कारणम् तस्मात्
sp001-010964_KS_17	स्मरारिसूनोः कुमारस्य समीपम् सन्निधिम् अगमन् प्रापुः
sp001-010965_KS_17	दृष्टीति
sp001-010966_KS_17	ते इन्द्रादयो देवाः पुरारिसूनोः त्रिपुरशत्रुपुत्रस्य दृष्टिः नेत्रम्
sp001-010967_KS_17	स्त्रियाम् दृष्टिः स्त्रियाम् बुद्धौ लोचने दर्शनेऽपि च इति विश्वः
sp001-010968_KS_17	तस्य प्रपातः पतनम् तस्य वशतः वशेन प्रभुत्त्वेन
sp001-010969_KS_17	प्रभावेणेति यावत्
sp001-010970_KS_17	वशम् मिथ्याप्रभुत्वयोः इति विश्वः
sp001-010971_KS_17	नागपाशेन घनः दृढः बन्धः बन्धनमेव विपत्तिः तेन यद्धुःखम्
sp001-010972_KS_17	ततः तस्मात् मुमुचिरे मुक्ताः
sp001-010973_KS_17	अथ च महाजिगीषोः अस्य कुमारस्य स्वयम् आत्मना न तु परोक्षेण निकटम् सान्निध्यम् एत्य आगत्य सेवाम् सेवनम्
sp001-010974_KS_17	स्तुतिमिति फलितोऽर्थः व्यधुः चक्रुः
sp001-010975_KS_17	अथ युग्मेन आह
sp001-010976_KS_17	उद्दीप्तेति
sp001-010977_KS_17	मुक्ता इति च
sp001-010978_KS_17	अथ नागापाशविमोचनानन्तरम्
sp001-010979_KS_17	उद्दीप्तः प्रदीप्तः कोप एव दहनः अग्निः यस्य
sp001-010980_KS_17	तथा चण्डौ प्रचण्डौ बाहू यस्य
sp001-010981_KS_17	एवम्भूतः सुरेन्द्रशत्रुः तारकः अह्नाय झटिति भो सारथे मया प्रसह्य बलात् बद्धाः नागपाशवशीकृताः
sp001-010982_KS_17	सुरपतिप्रमुखाः इन्द्रादयः देवाः बालस्य शिशोः
sp001-010983_KS_17	न तु यूनः धूर्जटिसुतस्य शिवपुत्रस्य निरीक्षणेन दर्शनमात्रेण
sp001-010984_KS_17	न तु प्रत्यस्त्रादिप्रयत्नेन मुक्ता बभूवुः
sp001-010985_KS_17	अनेन शिशुना आत्मनिरीक्षणेनैव स्वपक्षवर्तिनः देवाः मोचिताः अतः महाधन्योऽयमिति भावः
sp001-010986_KS_17	तत् तस्मात् मदीयशत्रूणाम् पक्षवृत्तित्वेन कृतनागपाशमोचनरूपापराधात्
sp001-010987_KS_17	इमान् पुरोवर्तिनः इन्द्रादिदेवान्विहाय परित्यज्य
sp001-010988_KS_17	आहवाय
sp001-010989_KS_17	मया सह आहवम् कर्तुमित्यर्थः
sp001-010990_KS_17	दर्पितम् अभिमानमूलकम् भुजाबलम् बाहुबलम् बाहुवीर्यम् यस्य न तु तत्वतः
sp001-010991_KS_17	तथाभूतम् अमुम् पुरोवर्तिनम् शम्भुसूनुम् द्रष्टास्मि द्रक्ष्यामि
sp001-010992_KS_17	लुटः उत्तमैकवचनम्
sp001-010993_KS_17	अथ च समरभूमौ सङ्ग्रामभुवि ये पशवः गृध्रप्रभृतयः
sp001-010994_KS_17	तेषाम् उपहारम् उपदारूपम् कर्तास्मि करिष्यामि
sp001-010995_KS_17	प्रागवलोकितम् एनम् अत्र हत्वा सङ्ङ्ग्रामभूमिस्थेभ्यः
sp001-010996_KS_17	विहङ्गेभ्यः अत्तुम् विभज्य दास्यामीत्यर्थः
sp001-010997_KS_17	तत् तस्मात् देवकार्यत्वात् सपदि सद्य एव स्यन्दनम् रथम् वाहय प्रापय
sp001-010998_KS_17	अवश्यकर्तव्ये विलम्बानौचित्यादिति भावः
sp001-010999_KS_17	इति सार्धैकपद्योक्तम् सारथिम् अवोचत जगाद
sp001-011000_KS_17	नियन्ता प्राजिता यन्ता सूतः क्षत्ता च सारथिः इत्यमरः
sp001-011001_KS_17	तत्स्यन्दन इति
sp001-011002_KS_17	प्रक्षुब्धः कोपाविष्टः
sp001-011003_KS_17	अनेन प्रलयकालीन इति व्यज्यते
sp001-011004_KS_17	प्रायः तत्रैव तस्य क्रोधाविष्टत्वदर्शनात्
sp001-011005_KS_17	यः वारिधरः मेघः तस्य घोष इव धीरः गभीरः घनश्च घोषो यस्य तथोक्तः
sp001-011006_KS_17	तथा दलितम् चूर्णीकृतम् अखिलम् समस्तम् यच्छत्रुसैन्यम् वैरिसैन्यम् तस्य मांसम्
sp001-011007_KS_17	अस्थीनि शोणितविपङ्कः रुधिरकर्दमश्चेति एतैः विलुप्तानि चक्राणि चरणानि यस्य
sp001-011008_KS_17	अत एव चण्डः प्रचण्डः तत्स्यन्दनः तारकरथः सपदि
sp001-011009_KS_17	स्वामिनः अनुशासनक्षणे एव न तु मुहूर्तमात्रम् स्थित्वेति भावः
sp001-011010_KS_17	सारथिना सम्प्रणुन्नः चलितुम् नोदितः सन् चचाल
sp001-011011_KS_17	दृष्ट्वेति
sp001-011012_KS_17	प्रलयवातेन युगान्तकालप्रभञ्जनेन चलता उड्डीयमानेन
sp001-011013_KS_17	गिरीन्द्रकल्पम् गिरीन्द्रेण हिमालयेन ईषन्न्यूनम्
sp001-011014_KS_17	हिमालयौपम्यम् धवलवसनवेष्टितत्वात्
sp001-011015_KS_17	ईषदसमाप्तौ कल्पप् इति कल्पप्प्रत्ययः
sp001-011016_KS_17	तथा दलताम् उपरि वेगपूर्वकवशात् चूर्णीभवताम् बलानाम् देवसैन्यानाम्
sp001-011017_KS_17	विरावः हाहाहाहेति रुदितम् तेन कृत्वा विशेषरौद्रम् अतिशयभयानकम् आत्मीय
sp001-011018_KS_17	घोरारवरौद्रत्वाश्रयीभूतत्वेऽपि अतिजवप्रपतन चूर्णीकृतसकलसुरसैन्यविहित
sp001-011019_KS_17	महाघोरविरावधारणाजनितरौद्रत्वधारणानुकूल व्यापाराश्रयीभूतमित्यर्थः
sp001-011020_KS_17	तथा अभ्यागतम् सम्मुखमागतम् सुररिपोः तारकस्य रथम् दृष्ट्वा
sp001-011021_KS_17	भयेन वेपमानम् कम्पमानम् सुरराजस्य महेन्द्रस्य सैन्यम् सेनाजनसमूहः कर्तृ
sp001-011022_KS_17	परमम् अतुलम् क्षोभम् व्यथाम् जगाम प्राप
sp001-011023_KS_17	तदीयरथावलोकनादेव क्षोभप्राप्तिः किम् पुनः तदीयाकृतिविलोकनादिति भावः
sp001-011024_KS_17	प्रक्षुभ्यमाणमिति
sp001-011025_KS_17	सः तारकः दिगीशसैन्यम् देवसैन्यम् प्रकर्षेण क्षुभ्यमाणम् क्षोभम् प्राप्नुवत्
sp001-011026_KS_17	बिभ्यदिति यावत्
sp001-011027_KS_17	क्षुभ्यतेः दैवादिकत्वम् तदाकृतिगणत्वात् बोध्यम्
sp001-011028_KS_17	तथाभूतम् अवलोक्य दृष्ट्वा उद्दामयोः उद्भटयोः
sp001-011029_KS_17	दोष्णोः बाह्वोः कलितेन निहितेन कार्मुकरूपदण्डेन चण्डः सन्
sp001-011030_KS_17	कलहः सङ्ग्रामरूपो विग्रहः स एव केलिः
sp001-011031_KS_17	न तु प्रयत्नसाध्यम् कर्म
sp001-011032_KS_17	तत्र यत्कुतूहलम्
sp001-011033_KS_17	तत्र उत्कम्
sp001-011034_KS_17	तदभिलाषुकमित्यर्थः
sp001-011035_KS_17	तथा शम्भोः शिवस्य सुतम् पुत्रम्
sp001-011036_KS_17	अनेन तारकवीररसस्य आनुभाव उक्तः
sp001-011037_KS_17	कार्त्तिकेयम् कुमारम् उपगम्य समीपम् गत्वा वाचम् प्रोवाच अवोचत्
sp001-011038_KS_17	इतः परम् रे इत्यादिभिः त्रिभिः श्लोकैः वाचमेव प्रपञ्चयति
sp001-011039_KS_17	रे इति
sp001-011040_KS_17	रे इति नीचोक्तिसम्बोधने
sp001-011041_KS_17	भोः शम्भुतापसशिशो शम्भुः शिवः स एव तापसः तपस्वी
sp001-011042_KS_17	अनेन महाकृपणत्वम् व्यज्यते
sp001-011043_KS_17	तस्य शिशो कौमारावस्थानुभवरासिक अत्र मयि विषये
sp001-011044_KS_17	विधीयमानमिति शेषः
sp001-011045_KS_17	दोर्दर्पम् भुजदण्डगतवीर्यहेतुकम् अभिमानम्
sp001-011046_KS_17	दर्पोऽहङ्कारकस्तूर्योः इति विश्वः
sp001-011047_KS_17	मुञ्च मुञ्च सर्वथैव मुञ्चेत्यर्थः
sp001-011048_KS_17	अथ च त्रिदिवेन्द्रकार्यात् मदीयवधरूप महेन्द्रविधेयात् विरम
sp001-011049_KS_17	अनुद्युक्तो भवेत्यर्थः
sp001-011050_KS_17	व्याङ्परिभ्यो रमः इति परस्मैपदम्
sp001-011051_KS_17	ननु अनेकसाधनकर्माश्रयीभूतत्वेन त्वदीयवधम् चिकीर्षुः अहम् कथम् विरमामीत्याशङ्क्य
sp001-011052_KS_17	न हि तव साधनानि मयि विषये परिपक्त्रि माणि भविष्यन्तीत्याह
sp001-011053_KS_17	अतीव बालस्य भवतः सम्बन्धिनोः कोमलभुजयोः बालत्वात् अतिशयपेलवबाह्वोः अतुलम् बहुभारभूतैः
sp001-011054_KS_17	दुर्वहैरित्यर्थः
sp001-011055_KS_17	अथ एव अत्र मयि अनुचितैः अयोग्यैः शस्त्रैः कृपाणप्रभृतिभिः किम्
sp001-011056_KS_17	अपि तु न किमपीति भावः
sp001-011057_KS_17	एवमिति
sp001-011058_KS_17	रे शिशो एवम् नाम मद्विषयकः यः दोर्दर्पः तस्य अङ्गीकारे रसिकः
sp001-011059_KS_17	त्वमिति शेषः
sp001-011060_KS_17	एवम् प्रकारोपमयोरङ्गीकारावधारणे इति विश्वः
sp001-011061_KS_17	विषमैः दुःसहैः मे मम शरैः बाणैः कृत्वा कालविषयम् दण्डधरदेशम्
sp001-011062_KS_17	संयमिनीम् पुरीमित्यर्थः
sp001-011063_KS_17	किम् किमर्थम् यासि प्राप्नोषि
sp001-011064_KS_17	नीवृज्जनपदो देशविषयौ तु उपवर्तनम् इत्यमरः
sp001-011065_KS_17	ननु कालविषयप्राप्तौ कैव नः खलु वीराणाम् हानिः इत्याशङ्क्य आह
sp001-011066_KS_17	यतः गिरीशगौर्योः शिवपार्वत्योः
sp001-011067_KS_17	अत्र गिरीशस्य अभ्यर्हितत्वात् बह्वचोऽपि पूर्वनिपातः
sp001-011068_KS_17	त्वमेव तनयोऽसि पुत्रोऽसि
sp001-011069_KS_17	अतिकृच्छ्रलब्धैकपुत्रस्य वृद्धस्य तनयकर्मककालविषयप्राप्तिः अतिदुःखावहा भवतीति भावः
sp001-011070_KS_17	एतेन मया सह भवता न कदापि योद्धव्यमिति व्यज्यते
sp001-011071_KS_17	तर्हि किम् कर्तव्यम् मया इत्यत्र आह सङ्ग्रामत इति
sp001-011072_KS_17	रे शिशो सङ्ग्रामतः समरसकाशात् अपसर पलायस्व
sp001-011073_KS_17	मदग्रे मा तिष्ठेत्यर्थः
sp001-011074_KS_17	अत एव जीव प्राणान्धरस्व
sp001-011075_KS_17	इतः पलायनमेव तव परमम् जीवातुरिति भावः
sp001-011076_KS_17	ननु पलायनपूर्वकजीवनेन कः पुरुषार्थः भविष्यतीत्यत आह
sp001-011077_KS_17	पितुरिति
sp001-011078_KS_17	पितुः जनकस्य
sp001-011079_KS_17	तथा जनन्याः मातुश्च
sp001-011080_KS_17	अङ्कतलम् उत्सङ्गतलम् तूर्णम् शीघ्रम् प्रविश्य उपविश्य वरम् श्रेष्ठम्
sp001-011081_KS_17	कृतार्थमिति यावत्
sp001-011082_KS_17	विधेहि कुरु
sp001-011083_KS_17	पुत्रस्य अयमेव परमो धर्मः
sp001-011084_KS_17	यत् मातापित्रोः येन केनापि सद्व्यपारेण चित्तस्य परितोषकृत्याश्रयो भवति
sp001-011085_KS_17	कथम् सङ्ग्रामतः पलायनम् सद्व्यापारपदवाच्यमित्यस्याः शङ्कायाः पूर्वश्लोके तापसपदेन निवर्तितत्वात्
sp001-011086_KS_17	इदानीम् हितोपदेशव्याजेन पलायनविधिम् उपदिशति
sp001-011087_KS_17	सम्यगिति
sp001-011088_KS_17	भो गिरीशपुत्र शिवपुत्र त्वम् सम्यक् साधु यथा स्यात् तथा विमृश्य विचार्य
sp001-011089_KS_17	साधुविचारणम् अत्र उदर्कविचारणम्
sp001-011090_KS_17	तत्कृत्वा अस्य पुरोवर्तिनः जम्भद्विषः इन्द्रस्य प्रतिपक्षम् माम् स्वयम् किल आत्मनैव
sp001-011091_KS_17	न तु परोक्षेण
sp001-011092_KS_17	प्रयोज्यकर्त्रेति यावत्
sp001-011093_KS_17	आशु सत्वरम् जहिहि नाशय
sp001-011094_KS_17	साधु विचार्यैव मदीयहननकृत्याश्रयो भव
sp001-011095_KS_17	सहसा विदधीत न क्रियामविवेकः परमापदाम् पदम्
sp001-011096_KS_17	वृणते हि विमृश्यकारिणम् गुणलुब्धाः स्वयमेव सम्पदः इति न्यायादिति भावः
sp001-011097_KS_17	प्रस्तुते अविमृश्य करणेन
sp001-011098_KS_17	कैव विपत्तिः इत्याशङ्क्य आह
sp001-011099_KS_17	एष इति
sp001-011100_KS_17	एषः जम्भद्विट् पुरा अग्रे दुःखेन दुःखेन कृच्छ्रेण
sp001-011101_KS_17	विगाह्ये उत्तार्ये पयसि नीरे
sp001-011102_KS_17	मदीयनाराचवर्षणरूपे इत्यर्थः
sp001-011103_KS_17	पाषाणनौरिव प्रस्तरतरिरिव स्वयम् मज्जति मङ्क्ष्यति
sp001-011104_KS_17	त्वाम् च निमज्जयते
sp001-011105_KS_17	निमज्जयिष्यते इत्यर्थः
sp001-011106_KS_17	यावत्पुरा इति भविष्यदर्थे लट्
sp001-011107_KS_17	यथा पाषाणघटिता नौका पयः पतिता मज्जति
sp001-011108_KS_17	आत्मोपरि आरुढांश्च निमज्जयति
sp001-011109_KS_17	तथा अयमिन्द्रोपि मदीयघोरनारा च निचयरूप जलेन आवृतः सन् मरिष्यति
sp001-011110_KS_17	स्वात्माश्रयीभूतम् त्वामपि तत्र पातयित्वा मारयिष्यतीति वाच्यार्थः
sp001-011111_KS_17	अथः आत्मजीवनाभिलाषुकत्वपक्षे एतदाश्रयीभूतत्वम् विहाय
sp001-011112_KS_17	वृद्धयोः मातापित्रोः समीपमेव गन्तव्यम्
sp001-011113_KS_17	तेन इह अमुत्र च महान्ति श्रेयांसि भविष्यन्तीति व्यङ्ग्यार्थः
sp001-011114_KS_17	तेन अत्र अलङ्कारेण वस्तुध्वनिः
sp001-011115_KS_17	इत्थमिति
sp001-011116_KS_17	युधि सङ्ग्रामे स्थितस्य तारकस्य सम्बन्धि इत्थम् एवम्भूतम् वचनम्
sp001-011117_KS_17	निशम्य श्रुत्वा क्षोभात् क्रोधात् हेतोः कम्प्रः कम्पनशीलः अधरः अधरोष्ठः यस्य
sp001-011118_KS_17	शोभात् क्रोधाद्धेतोः कम्प्रः कम्पनशीलः अधरः अधरोष्ठः यस्य
sp001-011119_KS_17	क्रोधवशात् अधरविस्फुरणम् लोकप्रसिद्धमेव
sp001-011120_KS_17	तथा विकचकोकनदवत् विलसद्रक्तोत्पलवत् अरुणे शोणिते अक्षिणी नेत्रे यस्य
sp001-011121_KS_17	क्रोधवशात् अरुणनेत्रत्वमपि प्रसिद्धमेव
sp001-011122_KS_17	एवम्भूतः त्रिलोचनसुतः कुमारः शक्तिम् आत्मीयवीर्यवैभवम् परिमृश्य तुलयित्वा
sp001-011123_KS_17	मदीयवीर्यापेक्षया किम् एतदीयवीर्यम् इत्यनादरपूर्वकम् आत्मीयशक्तेः आधिक्यम् परामृश्य इत्यर्थः
sp001-011124_KS_17	धनुः ईक्षमाणः पश्यन्सन्
sp001-011125_KS_17	अनेन त्वाम् क्षणादेव निहन्मि
sp001-011126_KS_17	सावधानो भव
sp001-011127_KS_17	मदीयैतद्धनुरग्रे कुतो यास्यसीति व्यज्यते
sp001-011128_KS_17	तेन वस्तुना वस्तुध्वनिः
sp001-011129_KS_17	उचिताम् योग्याम् वाचम् वचनम् प्रोवाच प्रोचे
sp001-011130_KS_17	दैत्त्येति
sp001-011131_KS_17	भो दैत्यानाम् अधिराज तारकसञ्ज्ञक महाराज
sp001-011132_KS_17	भवता त्वया गर्वाद्धेतोः यत् अवादि रे शम्भुतापस इत्यादिना युदुक्तम्
sp001-011133_KS_17	तत्सर्वमपि तव उचितमेव योग्यमेव
sp001-011134_KS_17	अभिमानिनः महाराजस्य तव बालत्वात् वराकीभूतमदवज्ञा योग्यैव
sp001-011135_KS_17	ननु मदुक्त्या औचित्याज्ञानवतः तव कथमयम् सङ्ग्रामकरणसमारम्भ इति चेत् तत्र आह
sp001-011136_KS_17	किम् त्विति
sp001-011137_KS_17	किन्तु वरिष्ठम् अतिशयश्रेष्ठम् ते त्वत्सम्बन्धिप्रवरौ प्रकृष्टौ
sp001-011138_KS_17	श्रेष्ठौ यौ बाहू भुजौ तयोः बलम् वीर्यम् एव द्रष्टास्मि द्रक्ष्यामि
sp001-011139_KS_17	त्वदीयपराजयम् कृत्वा मदीयः विजयः स्यादिति अभिलाषे न मम तात्पर्यम्
sp001-011140_KS_17	किन्तु लोकारोप्यमाणवीरताश्रयीभूतेन मया त्वदीयवीरतावलोकनमेव युद्धकरणे तात्पर्यम्
sp001-011141_KS_17	वस्तुतस्तु मयि वीरत्वासम्भवात् त्वया सह युद्धकरणानौचित्येऽपि
sp001-011142_KS_17	तत्र प्रवृत्तिः केवलम् बालत्वजनित बालिशत्वमेवोद्भावयति
sp001-011143_KS_17	अथोऽपि भवता क्षन्तव्यम्
sp001-011144_KS_17	जनक इव शिशुत्वेऽसुप्रियस्यैकसूनोः
sp001-011145_KS_17	अविनयमपि सेहे पाण्डवस्य स्मरारिः इत्यादि न्यायादिति भावः
sp001-011146_KS_17	अतः युद्धकरणपक्षे शस्त्रम् कृपाणादिकम् गृहाण आदत्स्व
sp001-011147_KS_17	कार्मुकम् धनुः आततज्यम् विस्तृतमौर्वीकम् कुरु
sp001-011148_KS_17	युद्धार्थम् शस्त्रसन्धानेन सज्जो भवेति वाच्यार्थः
sp001-011149_KS_17	इतीति
sp001-011150_KS_17	इत्युक्तवन्तम् निगदितवन्तम् त्रिपुरारिपुत्रम् कुमारम् कर्म
sp001-011151_KS_17	दैत्यः तारकः क्रुधा निमित्तेन अधरम् नीचैरोष्ठम्
sp001-011152_KS_17	अधरोष्ठमित्यर्थः
sp001-011153_KS_17	निर्विभिद्य दन्तैः चर्वयित्वा रे बाल सादितम् विभिन्नम् शत्रुपृष्ठम् यैः न तु मुखम्
sp001-011154_KS_17	मदीयबाणानाम् तदुद्देशेन अभिगच्छताम् प्रहृतिसहनासमर्थतया पलायमानत्वात्
sp001-011155_KS_17	एवम्भूतान् मम बाणान् सहस्व
sp001-011156_KS_17	अपि तु त्वया न सहिष्यन्त इति ध्वन्यते
sp001-011157_KS_17	ननु बालत्वात्कथमहम् सहे इत्याह
sp001-011158_KS_17	यतः त्वम् युद्धार्थम् युद्धकरणाय उद्भटे विपरीतलक्षणया अनुद्भटे
sp001-011159_KS_17	ये भुजे बाहू तयोः बलम् वीर्यम् तेन दर्पितोऽसि सञ्जातगर्वोऽसि
sp001-011160_KS_17	विपरीतलक्षणापन्नभुजानुद्भटत्वमेव न सहिष्यन्ते इति व्यङ्ग्ये हेतुः
sp001-011161_KS_17	अतः मया सह कथञ्चिदपि त्वया न योद्धव्यमिति फलितोऽर्थः
sp001-011162_KS_17	द्वौ परौ द्वयोः
sp001-011163_KS_17	भुज बाहू इत्यमरः
sp001-011164_KS_17	दुरिति
sp001-011165_KS_17	सः तारकः क्रोधेन भीमः यः भुजगेन्द्रः तेन निभम् सदृशम् अत एव चण्डम् प्रचण्डम्
sp001-011166_KS_17	स्वचापम् आत्मधनुः जैत्रशरैः जयसाधनबाणैः प्रपञ्चयति सन्दधति सति
sp001-011167_KS_17	अरिभिः वैरिभिः दुष्प्रेक्षणीयम् दुरवलोकनीयम् धनुः सद्यः सपदि आततज्यम् विस्तृतप्रत्यञ्चम्
sp001-011168_KS_17	विधाय कृत्वा विषमान् अतितीक्ष्णान् विशिखान् बाणान् अधत्त निदधे
sp001-011169_KS_17	कुमारम् सज्जम् अवलोक्य स्वयमपि तथा अभूदिति भावः
sp001-011170_KS_17	कर्णान्तमिति
sp001-011171_KS_17	दितिजेन तारकेण कर्णान्तम् श्रवणप्रान्तम् एत्य प्रापय्य
sp001-011172_KS_17	अन्तर्भावितणिजर्थः
sp001-011173_KS_17	आकर्णान्तमित्यर्थः
sp001-011174_KS_17	विकृष्यमाणम् विस्तार्यमाणम् एतत् कोदण्डम् धनुः सान्द्रैः सघनैः किरणप्ररोहैः
sp001-011175_KS_17	मयूखाङ्कुरैः कुत्वा व्योमाङ्गणे आकाशचत्वरे लिपिकरान् लेपनकर्तॄन्
sp001-011176_KS_17	तथा अशेषककुभाम् समस्तदिशाम् सम्बन्धि पलितङ्करिष्णून् जराजनितशौक्ल्यम् कर्तुम् शीलम् येषाम्
sp001-011177_KS_17	अलङ्कृञ् इत्यादिना इष्णुच्
sp001-011178_KS_17	एवम्भूतान् शरौघान् बाणंसङ्घान् अभितः सर्वतः सुषुवे प्रासूत
sp001-011179_KS_17	कुमारोद्देशेन तारकनिःक्षिप्तविशिखसमूहैः व्योमदिशश्च व्याप्ता बभूवुः इत्यर्थः
sp001-011180_KS_17	अनेन वाच्यार्थेन मदीयविशिखनिचयव्याप्यमानोऽयम् बालः इतिकर्तव्यताहीनः सन्
sp001-011181_KS_17	अन्तः एव निरुद्धश्वासतया प्रयत्नम् अन्तरैव मरिष्यति किम् पुनः आयोधनप्रयत्नेनेति
sp001-011182_KS_17	व्यङ्ग्यार्थस्य प्रतीयमानत्वात् गम्योत्प्रेक्षोत्थापित तद्गुणालङ्कारेण वस्तुध्वनिः
sp001-011183_KS_17	बाणैरिति
sp001-011184_KS_17	सुरारेः तारकस्य धनुषः कार्मुकसकाशात् प्रसृतैः निःसृतैः इति फलितोऽर्थः
sp001-011185_KS_17	तथा अनन्तैः अपारैः
sp001-011186_KS_17	असङ्ख्यैरिति यावत्
sp001-011187_KS_17	लसत् दीप्यत् अंशुजालम् किरणजालम् येषाम्
sp001-011188_KS_17	अनेन सोल्काः बाणाः निःक्षिप्ताः इति व्यज्यते
sp001-011189_KS_17	तथाभूतैः बाणैः कर्तृभिः
sp001-011190_KS_17	अन्धीकृतम् सर्वतः आच्छादितत्वात्
sp001-011191_KS_17	प्रतिरुद्धविलोचनीकृत सकलजनम्
sp001-011192_KS_17	अखिलम् सर्वम् यत्सुरेश्वरसैन्यम् इन्द्रसैन्यम् तत्र मध्ये
sp001-011193_KS_17	यतश्च निर्धारणम् इति सप्तमी
sp001-011194_KS_17	निर्घोषेण निर्ह्रादेन भीषिताः भयम् प्रापिताः भटाः योधाः तारकपक्षवर्तिनः
sp001-011195_KS_17	येन एवम्भूतः ईशसूनुः कुमारः कुतोऽपि कुत्राऽपि
sp001-011196_KS_17	सप्तम्यर्थे तसिः
sp001-011197_KS_17	दृष्टेः विषयम् गोचरम् न जगाम
sp001-011198_KS_17	तारकपरिक्षिप्तशितशरगणैः सर्वतः आच्छादितत्वात् कुत्रासौ कुमारः गत इति चिन्तयताम्
sp001-011199_KS_17	सैनिकानाम् दृगिन्द्रियग्रहणविषयतासम्बन्धावच्छिन्न कोटिगणनाबहिर्भूतोऽभूदिति भावः
sp001-011200_KS_17	विषयो गोचरे देशे इति मेदिनी
sp001-011201_KS_17	देवेनेति
sp001-011202_KS_17	मन्मथरिपोः शिवस्य तनयेन पुत्ररूपेण देवेन कुमारेण गाढम् दृढम् यथा तथा
sp001-011203_KS_17	आकर्णकृष्टम् कर्णम् मर्यादीकृत्य कृष्टम् आकृष्टम्
sp001-011204_KS_17	तथा आततज्यम् विस्तृतमौर्वीकम् धनुः कर्तृ
sp001-011205_KS_17	युधि आयोधने अभितः सर्वतः सुतराम् जैत्रान्
sp001-011206_KS_17	जयनशीलान् निशितान् तीक्ष्णान् यान् बाणान् असूत
sp001-011207_KS_17	कुमाराकृष्टात् धनुषः सकाशात् निशिताः ये बाणाः निःसृताः इत्यर्थः
sp001-011208_KS_17	तैर्बाणैः कतृभिः
sp001-011209_KS_17	सुरारेः तारकस्य सायकाः बाणाः बिभिदिरे भिन्नाः
sp001-011210_KS_17	कर्मणि लिट्
sp001-011211_KS_17	अनेन वाच्येन यथा यामिनीनाम् अन्धतमसम् अम्बरमणिकिरणसमूहेन दूरीक्रियते
sp001-011212_KS_17	तथा कुमारनिक्षिप्तप्रज्वलद्घोरायमाणसायकनिकरेण तारकनिक्षिप्तसायकजनितम् अन्धतमसम् निराकृतमित्युपमा व्यज्यते
sp001-011213_KS_17	अतोऽत्र वस्तुना अलङ्कारध्वनिः
sp001-011214_KS_17	रेज इति
sp001-011215_KS_17	निखिलाः समस्ताः ये खेचराः सूर्यादयः तेषाम् खेदस्य शरीरसम्बन्धजनित दहनहेतुकदुःखस्य
sp001-011216_KS_17	हेतौ निदाने सुरारेः तारकस्य ये शराः तैः यद्दुर्दिनकम् मेघच्छन्न दिवसः तस्मिन्
sp001-011217_KS_17	सद्यस्तराम् अतिसत्वरम् निरस्ते दूरीकृते सति
sp001-011218_KS_17	सुतराम् घनम् सान्द्रम् दुर्धरम् दुर्द्धर्षणीयम्
sp001-011219_KS_17	दुःसहमिति यावत्
sp001-011220_KS_17	तथाभूतम् यद्धाम तेजः तस्य धाम स्थानम्
sp001-011221_KS_17	अत एव प्रकर्षेण द्योतते शोभते
sp001-011222_KS_17	कर्तरि ल्युट्
sp001-011223_KS_17	अथवा नन्द्यादित्वात् ल्युः
sp001-011224_KS_17	तथाभूतः स्मरशत्रुसूनुः कुमारः
sp001-011225_KS_17	प्रभायाः कान्त्याः प्रभुः देवः सूर्यः इव
sp001-011226_KS_17	रेजे बभौ
sp001-011227_KS_17	यथा मेघजनितदुर्दिनोन्मुक्तः अम्बरमणिः शोभते
sp001-011228_KS_17	तथा तारकविकीर्णसायकजनितदुर्दिनोन्मुच्यमानः असौ कुमारः रराज इत्यर्थः
sp001-011229_KS_17	तत्रेति
sp001-011230_KS_17	अथ अनन्तरम् तत्र कुमारे धीरतरम् गम्भीरतातिशयशालि धाम तेजः अधिकम् दुःसहतरम् दधति सति
sp001-011231_KS_17	अयम् बालोऽपि मदपेक्षया अधिकतरधामवान् अतः शस्त्रयुद्धेन
sp001-011232_KS_17	नैव धर्षणीयः इति मनोविषयविचारकर्तृकता व्यज्यते
sp001-011233_KS_17	समरे युद्धे तरस्वी बलवान् महान् असुराणाम् इन्द्रः तारकः
sp001-011234_KS_17	मायामयम् मायारूपम् समरम् युद्धम् आशु सत्वरम् रचयाञ्चकार निर्ममे
sp001-011235_KS_17	शस्त्रैः अधर्षणीयोऽयम् मायाप्रधानैः अस्त्रैः पराजयम् प्राप्स्यतीति बुद्ध्या मायारचनापरो बभूवेत्यर्थः
sp001-011236_KS_17	यतः मायाप्रचारे मायानिर्माणे चतुरः कुशलः
sp001-011237_KS_17	अह्नायेति
sp001-011238_KS_17	जिष्णुः जयनशीलः अत एव जगताम् विजयेन दुर्ललितः उद्भटः
sp001-011239_KS_17	तथा कोपेन क्रोधेन निमित्तेन कलुषः अनच्छः
sp001-011240_KS_17	आविल इति यावत्
sp001-011241_KS_17	कलुषोऽनच्छ आविलः इत्यमरः
sp001-011242_KS_17	असुरः तारकः विकटम् करालम् यथा स्यात् तथा विहस्य
sp001-011243_KS_17	इदानीम् त्वाम् जेष्यामीति कुतः गमिष्यसीति विकटहासेन व्यज्यते
sp001-011244_KS_17	तथा कुमारे विषये वरैः श्रेष्ठैः शस्त्रैः कृत्वा युधम् युद्धम्
sp001-011245_KS_17	समुदायः स्त्रियः संयत्समित्याजिसमिद्युधः इत्यमरः
sp001-011246_KS_17	व्यर्थाम् फलराहित्येन निरर्थकाम् समर्थ्य सिद्धान्तयित्वा
sp001-011247_KS_17	निश्चित्येति यावत्
sp001-011248_KS_17	सहेलम् सानादरम्
sp001-011249_KS_17	अयम् मायोचितः नास्ति व्यर्थमेवात्र मायायुद्धमित्यवहेलनासहितम् यथा स्यात् तथा
sp001-011250_KS_17	वायव्यम् वायुदेवताकम् अस्त्रम् अह्नाय झटिति धनुषि न्यधत्त निदधे
sp001-011251_KS_17	सन्धानेति
sp001-011252_KS_17	यस्य वायव्यास्त्रस्य सन्धानमात्रमपि कोदण्डे प्रक्षेपणार्थम् आरोपणमात्रमपि
sp001-011253_KS_17	युगान्तकाले इव भूतानाम् प्राणिनाम् भ्रमः भ्रान्तिरोगः येन तथाभूतम्
sp001-011254_KS_17	यस्य प्रक्षेपणेनेति शेषः
sp001-011255_KS_17	परुषः कठोरः भीषणः भयदायी घोरः महान्
sp001-011256_KS_17	परुषेण भयदत्वम् दीर्घत्वेन भयदत्वम् चेति उभयविधस्य भयदायित्वस्य विवक्षित्वात् न पौनरुक्त्यम्
sp001-011257_KS_17	तथाविधः घोषः आरवः यस्य
sp001-011258_KS_17	तथा उद्धूतानि उपर्युत्पातितानि यानि धूलिपटलानि रजोमण्डलानि तैः कृत्वा
sp001-011259_KS_17	पिहिताः आच्छादिताः अम्बरम् व्योम दिशश्च येन
sp001-011260_KS_17	तथा प्रच्छन्नः पिहितः चण्डकिरणः रविः येन तथाभूतः
sp001-011261_KS_17	एवम्भूतश्च समीरः वायुः व्यसरत् प्रससार
sp001-011262_KS_17	प्रचचालेति यावत्
sp001-011263_KS_17	कुन्दोज्जवलानीति
sp001-011264_KS_17	कुन्दपुष्पवत् उज्जवलानि विमलानि
sp001-011265_KS_17	श्वेतानीति फलितोऽर्थः
sp001-011266_KS_17	तथा तेन वायव्यास्त्रप्रभूतेन मरुता धूतानि कम्पितानि
sp001-011267_KS_17	उपरि उड्डीयितानीति यावत्
sp001-011268_KS_17	अथ एव उड्डीयमानाः उत्पतन्तः ये कलहंसाः राजहंसाः तेषाम् कुलेन समुदायेन उपमा सादृश्यम् येषाम्
sp001-011269_KS_17	उत्पतत्कलहंससदृशानीत्यर्थः
sp001-011270_KS_17	सुरसैनिकानाम् देवरूपसेनालोकानाम् सकलातपवारणानि समस्तानि छत्राणि
sp001-011271_KS_17	मेघाभाः वर्षाकालीनपयोदसदृशभासः याः धूलयः सेनोत्पातितरजांसि
sp001-011272_KS_17	ताभिः मलिने मेचके नभसि प्रसस्त्रुः
sp001-011273_KS_17	प्रभञ्जनवेगोड्डीयितानि विशदघर्मवारणानि उत्पतत्कलहंसकुलानीव रेजुः इत्यर्थः
sp001-011274_KS_17	विध्वस्येति
sp001-011275_KS_17	तेन प्रभञ्जनेन कर्त्रा अलम् विध्वस्य भञ्जयित्वा
sp001-011276_KS_17	नभःस्थलम् आकशतलम् नीताः प्रापिताः
sp001-011277_KS_17	तथा नवमल्लिकाभाः नूतनविदलन्मल्लिकाकुसुमसदृशभासः
sp001-011278_KS_17	सुरसैन्यस्य महान्त्यः पताकाः सिताम्बरकैतवेन श्वेतवस्त्रव्याजेन स्वर्गापगायाः जलस्य
sp001-011279_KS_17	महताम् ओघानाम् पूराणाम् सहस्रस्य लीलाम् शोभाम् व्यातेनिरे वितस्तरिरे
sp001-011280_KS_17	उत्पतन्त्यः व्योमनि स्थिताः श्वेताः पताकाः अतिविदूरदोषेण अलघवोऽपि
sp001-011281_KS_17	लघव इव प्रतीयमानाः नभोगतगगनवाहिनीनिर्झरा इव रेजुरिति भावः
sp001-011282_KS_17	अत्र कैतवापह्नुतिनिदर्शनालङ्कारयोः संसृष्टिः
sp001-011283_KS_17	धूतानीति
sp001-011284_KS_17	तेन वायुना
sp001-011285_KS_17	धूतानि कम्पितानि
sp001-011286_KS_17	नभसि भ्रामितानीति यावत्
sp001-011287_KS_17	अत एव विधुराणि पीडितानि
sp001-011288_KS_17	तथा दलन्तः चरड् चरट् इति स्फुटन्तः कुथाः कम्बलाः येषाम्
sp001-011289_KS_17	कुथः स्त्रीपुंसयोः वस्त्रकम्बले पुंसि बर्हिषि इति मेदिनी
sp001-011290_KS_17	अत एव कुपितस्य वासवस्य वज्रेण पविना लूनपक्षस्य छिन्नपत्त्रस्य
sp001-011291_KS_17	भूधरकुलस्य पर्वतसमूहस्य तुलाम् साम्यम् वहन्ति दधति
sp001-011292_KS_17	सुरसैन्यमहागजानाम् देवसैन्यबृहद्दन्तिनाम् शतानि शतसङ्ख्याककुलानि क्षितौ भुवि पेतुः पतितवन्ति
sp001-011293_KS_17	ता इति
sp001-011294_KS_17	ताः ताः सुरवाहिनीनाम् देवसेनानाम् रथराजयोऽपि स्यन्दनपङ्क्तयोऽपि खरेण तीक्ष्णेन
sp001-011295_KS_17	मरुता वायुना दोधूयमानाः पुनःपुनः अतिशयेन वा कम्प्यमानाः
sp001-011296_KS_17	अत एव निपतिष्णवः पतनशीलाः तुरङ्गमाः अश्वाः यासाम्
sp001-011297_KS_17	तथा विस्त्रस्ताः
sp001-011298_KS_17	अधः पतिताः सारथय एव कुलप्रवराः कुलश्रेष्ठाः
sp001-011299_KS_17	कुलीना इति यावत्
sp001-011300_KS_17	यासाम्
sp001-011301_KS_17	तथाभूताः सन्त्यः नभसि समन्तात् व्यावृत्त्य परिभ्रम्य अवनौ पेतुः
sp001-011302_KS_17	हित्वेति
sp001-011303_KS_17	तेन वातेन विधुराः पीडिताः सुरसैन्यस्य देवसैन्यस्य तुरङ्गवाहाः अश्ववाहाः
sp001-011304_KS_17	अश्वारोहाः इति यावत्
sp001-011305_KS_17	सुरसैन्यमध्ये आयुधानि भल्लादीनि हित्वा परित्यज्य स्वीयेषु आत्मीयेषु
sp001-011306_KS_17	वाहनवरेषु श्रेष्ठवाहनेषु पतत्सु सत्सु शस्त्राभिघातम् शस्त्रप्रहारम्
sp001-011307_KS_17	अनवाप्यापि न प्राप्यापि उर्व्याम् भूमौ निपेतुः
sp001-011308_KS_17	तेनेति
sp001-011309_KS_17	तेन प्रभञ्जनेन आहताः पीडिताः
sp001-011310_KS_17	अत एव स्रस्तानि अधः पतितानि आयुधानि शस्त्राणि येषाम्
sp001-011311_KS_17	अत एव सुतराम् विधुराः दुःखिताः
sp001-011312_KS_17	करेभ्यः शस्त्रगलनम् वीराणाम् अतिदुःखावहम् भवतीति भावः
sp001-011313_KS_17	तथा परुषम् कठोरम् यथा स्यात् तथा रसन्तः क्रोशन्तः
sp001-011314_KS_17	रुदन्त इति यावत्
sp001-011315_KS_17	त्रिदशसैन्यपदातयोऽपि
sp001-011316_KS_17	देवसैन्यपादचारिणो योधा अपि
sp001-011317_KS_17	पूर्वोक्तानाम् गजादीनाम् अपेक्षया समुच्चयार्थकः अपिशब्दः
sp001-011318_KS_17	अपि सम्भावनाप्रश्नशङ्कागर्हासमुच्चये इति विश्वः
sp001-011319_KS_17	वात्यया वातसमूहेन विवर्तम् भ्रान्तम् यद्दलम् पत्त्रम् तद्वत् दूरम् अतिशयेन
sp001-011320_KS_17	भ्रमम् भ्रान्तिम् एत्य प्राप्य अम्बरतलात् आकाशमध्यात्
sp001-011321_KS_17	अस्मिन् वसुधातले भूतले निपेतुः
sp001-011322_KS_17	वातसमूहविवर्तितानि वृक्षशुष्कपत्राणि यथा अधः पतन्ति
sp001-011323_KS_17	तथा देवसैन्यपत्तयोऽपि वायव्यास्त्रजनितप्रभञ्जनवशात् अम्बरम् अभितः उड्डीयमानाः
sp001-011324_KS_17	कियन्तमपि कालम् तत्र रथचक्रवत् परिभ्रम्य प्रक्षीणभ्रमणजवाः सन्तः अधः पेतुरिति वाच्यार्थः
sp001-011325_KS_17	यथा पतितमपि दलम् न चूर्णीभवति तथा अधः पतन्तोऽपि सैनिकाः
sp001-011326_KS_17	न चूर्णीभूताः इत्यभिहितया उपमया व्यज्यते
sp001-011327_KS_17	सति पतनेऽपि चूर्णत्वाभावे देवत्वादिति गूढो हेतुः
sp001-011328_KS_17	अतः अलङ्कारेण वस्तुध्वनिः
sp001-011329_KS_17	इत्थमिति
sp001-011330_KS_17	अथो तारकप्रयोजितवायव्यास्त्रकृतसैन्यविप्लवानन्तरम्
sp001-011331_KS_17	अतनुः महान्
sp001-011332_KS_17	महत्त्वम् च विद्यया विद्या च अस्त्रशस्त्रनैपुण्यम्
sp001-011333_KS_17	स देवः षाण्मातुरः
sp001-011334_KS_17	अशेषम् सकलम् सुरसैन्यम् देवसैन्यम् कर्म
sp001-011335_KS_17	दैत्येश्वरेण तारकेण इत्थम् पूर्वोक्तप्रकारेण अस्त्रयोगात् वायव्यास्त्रप्रयोगात् निमित्तात्
sp001-011336_KS_17	विधुरीकृतम् पीडितम् विलोक्य दिव्यम् लोकोत्तरम् प्रभावम् सामर्थ्यम् अतनोत्
sp001-011337_KS_17	अनेन वायव्यप्रतिरोधकम् पवननाशनास्त्रम् अक्षिपदिति व्यज्यते
sp001-011338_KS_17	यतः स्वर्लोकनाथस्य इन्द्रस्य कमलायाः लक्ष्म्याः कुशले श्रेयसि एक एव हेतुः निदानम्
sp001-011339_KS_17	तेनेति
sp001-011340_KS_17	तेन कुमारप्रभावेण सकलमेव न तु त्यक्तभागम्
sp001-011341_KS_17	उज्झितम् वायव्यास्त्रनिर्मुक्तम् सुरेन्द्रसैन्यम् इन्द्रसैन्यम् कर्म
sp001-011342_KS_17	स्वास्थ्यम् अविक्लत्वम् प्रपद्य प्राप्य पुनः युध्येव न तु अन्यकार्ये पलायनरूपे
sp001-011343_KS_17	एवंविध अस्त्रप्रयोक्ता असौ दुर्जेय इति बुद्ध्या पलायनप्रसक्तिशङ्कानिरासार्थम् एवकारः
sp001-011344_KS_17	प्रवृत्तम् युद्ध व्यापाराश्रयीभूतम् दृष्ट्वा
sp001-011345_KS_17	उद्दीप्तः अनुभावसान्निध्यात् प्रदीप्तः कोप एव दहनः अग्निः यस्य
sp001-011346_KS_17	एवम्भूतः सुरारिः तारकः सहसा झटिति
sp001-011347_KS_17	न तु विलम्बेन
sp001-011348_KS_17	इदम् सिद्धम्
sp001-011349_KS_17	न तु तत्कालसाधनीयम्
sp001-011350_KS_17	प्रदीप्तमिति वा
sp001-011351_KS_17	दहनदैवतम् अग्निदेवताकम् अस्त्रम् असृजत् व्यसृजत्
sp001-011352_KS_17	सृज विसर्गे इत्यस्मात् तौदादिकात् लङ्
sp001-011353_KS_17	वायव्यास्त्रपरिहारानन्तरम् वह्न्यस्त्रम् अक्षिपदित्यर्थः
sp001-011354_KS_17	वर्षेति
sp001-011355_KS_17	वर्षासु अतिकालाः मेचकतराः ये जलदाः मेघाः
sp001-011356_KS_17	तेषाम् द्युतिः कान्तिरिव कान्तिः येषाम्
sp001-011357_KS_17	वर्षाकालीन मेघसदृशमेचकितभास इत्यर्थः
sp001-011358_KS_17	श्यामत्वे द्वितीयविशेषणेन उपमिमीते
sp001-011359_KS_17	अशितानाम् नीलानाम् उत्पलानाम् कमलानाम् दाम्नः स्रजः
sp001-011360_KS_17	भा इव भा रुक् येषाम् अत एव गाढम् नितराम् अन्धकारिताः विसञ्जात अन्धकारी कृताः
sp001-011361_KS_17	दिशः यैः एवम्भूताः घनधूमसङ्घाः निबिडधूमसमूहाः अखिलम् धटादिवस्तु
sp001-011362_KS_17	दृग्गोचरत्वम् दृष्टिविषयत्वम् न हि नैव
sp001-011363_KS_17	हि पादपूरणे हेतौ विशेष्येऽप्यवधारणे इति विश्वः
sp001-011364_KS_17	नयन्तः प्रापयन्तः सन्तः
sp001-011365_KS_17	घनधूमसङ्घव्याप्त्या एव न हि किञ्चिदपि वस्तु लक्षणीयम् बभूवेति भावः
sp001-011366_KS_17	सद्यः सपदि प्रसस्रुः
sp001-011367_KS_17	प्रज्वलिष्यद्दहन
sp001-011368_KS_17	प्राग्भावित्वेन धूमप्रसरणस्य उचितत्वादत् धूमप्रसरणम् उक्तम्
sp001-011369_KS_17	प्रपूर्वात् सृ गतौ इत्यतो लिट्
sp001-011370_KS_17	दिगिति
sp001-011371_KS_17	दिशाम् चक्रवालस्य मण्डलस्य गिलनैः आच्छादकैः
sp001-011372_KS_17	गृ निगरणे इत्यतः कर्तरि ल्युट्
sp001-011373_KS_17	अचि विभाषा इति रेफस्य लत्वम्
sp001-011374_KS_17	तथा मलिनैः मेचकैः अत एव घनवृन्दमिव मेघमण्डलमिव
sp001-011375_KS_17	सान्द्रैः सघनैः धूमैः धूमरूपैः तमोभिः लिप्तम् व्याप्तम् नभःस्थलम् विलोक्य दृष्ट्वा
sp001-011376_KS_17	मुदिताः प्रसन्नाः राजहंसाः सपदि सद्यः उच्चैः महन् मानसम् सरः पल्वलम् गन्तुमीषुः ऐच्छन्
sp001-011377_KS_17	दहनास्त्रप्रभूतधूमावलीव्याप्तनभोदर्शनजनितमेघागमभ्रान्तिमताम् कलहंसानाम् मानससरोजिगमिषा उचितैवेति भावः
sp001-011378_KS_17	जज्वालेति
sp001-011379_KS_17	कल्पान्तकालस्य प्रलयकालस्य दहनः अग्निः
sp001-011380_KS_17	तस्य प्रतिमेव प्रतिमा स्वरूपम् यस्य
sp001-011381_KS_17	तथा अतुलः बहुलः वह्निः कीलाजालैः ज्वालासमूहैः
sp001-011382_KS_17	वह्नेर्द्वयोर्ज्वालकीलावर्चिर्हेतिः शिखा स्त्रियाम् इत्यमरः
sp001-011383_KS_17	अखिलानि समस्तानि विमलानि शुद्धानि आशामुखानि दिगग्राणि
sp001-011384_KS_17	तथा सकलम् नभः अपि व्योम च अलम् कपिलयन् पिशङ्गीकुर्वन् सुरसैनिकेषु मध्ये
sp001-011385_KS_17	यतश्च निर्धारणम् इति सप्तमी
sp001-011386_KS_17	समन्तात् परितः जज्वाल दिदीपे
sp001-011387_KS_17	उज्जागरस्येति
sp001-011388_KS_17	उज्जागरस्य उद्दीप्तस्य
sp001-011389_KS_17	जागर्तेः ॠदोरप् इति भावे अप्
sp001-011390_KS_17	निरर्गलस्य निर्गतप्रतिबन्धस्य दहनस्य वह्नेः अतुलाभिः बहुलाभिः
sp001-011391_KS_17	अनारताभिः ज्वालावलीभिः कीलपङ्क्तिभिः
sp001-011392_KS_17	तथा पयोदनिवहैः इव मेघसमूहैरिव धूमसङ्घैः व्याप्तमिति शेषः
sp001-011393_KS_17	तथाभूतम् व्योम नभः कर्तृ
sp001-011394_KS_17	उच्चैः महद्भिः तडिताम् विद्युताम् कुलैः गणैः
sp001-011395_KS_17	कीर्णम् वृतमिव अभ्यलक्ष्यत दर्शनीयम् बभूव
sp001-011396_KS_17	मेघमण्डलान्तरे चमत्कारकारिणीभिः क्षणदाभिः नभः यथा राजति
sp001-011397_KS_17	तथा मेघमण्डलसदृशधूमसङ्घमण्डलान्तर्गत क्षणदासदृशज्वालावलीभिरपि बभौ इत्यर्थः
sp001-011398_KS_17	भानुक्रियाकर्ता उभयत्रापि एक एव
sp001-011399_KS_17	अतः ज्वालावलीषु क्षणदात्वेन उत्प्रेक्षितम्
sp001-011400_KS_17	गाढादिति
sp001-011401_KS_17	गाढात् भयाद्धेतोः वियति नभसि विद्रुताः विद्राविताः
sp001-011402_KS_17	पलायिता इति यावत्
sp001-011403_KS_17	खेचराः रव्यादयः येन
sp001-011404_KS_17	रव्यादयः ग्रहाः अपि यद्भयात् दुद्रुवुरित्यर्थः
sp001-011405_KS_17	तथा दीप्तेन प्रदीप्तेन
sp001-011406_KS_17	तथा सुतराम् दुःसहेन सोढुम् अशक्येन तेन दहनेन कर्त्रा दन्दह्यमानम् पुनः पुनः
sp001-011407_KS_17	अतिशयेन वा दह्यते भस्मीक्रियते तथाभूतम्
sp001-011408_KS_17	अत एव अत्याकुलम् अतिपीडितम् अखिलम् समस्तम् सुरराजसैन्यम्
sp001-011409_KS_17	कर्तृ शिवसुतस्य कुमारस्य समीपम् सन्निधिम् आप
sp001-011410_KS_17	अतः नः पाहीति निवेदयितुम् जगामेति व्यज्यते
sp001-011411_KS_17	तेन वस्तुना वस्तुध्वनिः
sp001-011412_KS_17	इतीति
sp001-011413_KS_17	ततः सैन्यागमनानन्तरम्
sp001-011414_KS_17	सः अन्धकशत्रुसूनुः कुमारः
sp001-011415_KS_17	इति पूर्वोक्तप्रकारेण घनतरेण अतिसान्द्रेण अग्निना अभिभूतम् पराभूतम् अखिलम् समस्तम्
sp001-011416_KS_17	तद्देवसैन्यम् विकलम् विधुरम् विलोक्य सस्मेरम् समन्दहासम् वक्त्रकमलम् यस्य
sp001-011417_KS_17	किञ्चिद्विहस्येत्यर्थः
sp001-011418_KS_17	अनेन आत्मोत्कर्षव्यञ्जकः उपहासः व्यज्यते
sp001-011419_KS_17	बाणासनेन धनुषा वारुणास्त्रम् अग्न्यस्त्रप्रतिरोधकम् वरुणदेवताकम् अस्त्रम् समधत्त
sp001-011420_KS_17	सन्दधे इत्यर्थः
sp001-011421_KS_17	घोरेति
sp001-011422_KS_17	घोराणि भयानकानि यानि अन्धकाराणि तमांसि
sp001-011423_KS_17	तेषाम् निकरस्य समूहस्य प्रतिमेव प्रतिमा स्वरूपम् यस्य
sp001-011424_KS_17	गाढान्धकारसदृशकान्तिरित्यर्थः
sp001-011425_KS_17	तथा युगान्तकालस्य यः अनलः अग्निः
sp001-011426_KS_17	तस्य प्रबलः अधिकः यो धूमः तेन सदृशः
sp001-011427_KS_17	तथा गर्जारवैः गर्जनाघोषैः कृत्वा अवनीधराणाम् पर्वन्तानाम् श्रृङ्गाणि सानूनि
sp001-011428_KS_17	विघटयन् स्फोटयन् मेघनिवहः पयोधरसमुदायः नभोऽन्ते व्योममध्ये घनम् सान्द्रम्
sp001-011429_KS_17	नतु विरलतया
sp001-011430_KS_17	उज्जगाम उदियाय
sp001-011431_KS_17	विद्युदिति
sp001-011432_KS_17	अथ मेघोदयानन्तरम् वियति नभसि गम्भीराः सान्द्राः
sp001-011433_KS_17	अत एव भीषणाः भयदाः ये रवाः घोषाः तैः उपलक्षिताः
sp001-011434_KS_17	तथा कपिशीकृताः पिशङ्गिताः आशाः दिशः यया
sp001-011435_KS_17	तथा युगान्तचलितस्य प्रलयकाले लोकादनाय प्रस्थितस्य
sp001-011436_KS_17	कालस्य यमस्य भयङ्करा भयदा लोलरसना चपलजिह्वेव घोरा भीमा
sp001-011437_KS_17	विद्युल्लता तडिद्रूपिणी हाटकलता वारिदवृन्दमध्ये जलदमण्डलान्तराले चमच्चकार
sp001-011438_KS_17	प्रतिक्षणव्यक्तीकृतात्मरोचिरासीदित्यर्थः
sp001-011439_KS_17	अनेन उपमालङ्कारेण तारकासुरसैनिकानाम् इयमिव चमत्कुर्वन्ती
sp001-011440_KS_17	वैवस्वत रसना नः अभ्यवहरिष्यतीति बुद्धिः उत्पन्नेति ध्वन्यते
sp001-011441_KS_17	अतः अलङ्कारेण वस्तुध्वनिः
sp001-011442_KS_17	कादम्बिनीति
sp001-011443_KS_17	अचिररुग्भिः विद्युद्भिः प्रयोज्यकर्त्रीभिः परिदीपिताः प्रकाशिताः आशाः यया प्रयोजककर्त्र्या
sp001-011444_KS_17	तथा अदृष्टिच्छदा दृष्टिच्छदा नेत्रावरणकर्त्री सा न भवतीति
sp001-011445_KS_17	किन्तु नेत्रप्रकाशिका
sp001-011446_KS_17	पुंसि सञ्ज्ञायाम् घः इति घः
sp001-011447_KS_17	छादेर्घे इति ह्रस्वः
sp001-011448_KS_17	तथा विषमेण करालेन घोषेण विभीषणा भयदा
sp001-011449_KS_17	उच्चकैः महति व्योम्नि अन्तरिक्षे विषम् जलम्
sp001-011450_KS_17	विषम् तुङ्गबले तोये इति विश्वः
sp001-011451_KS_17	कण्ठे मध्ये यासाम्
sp001-011452_KS_17	जलपूर्णमध्याभिरित्यर्थः
sp001-011453_KS_17	उत्तालाः विकरालाः
sp001-011454_KS_17	उत्तालो होमकुण्डे स्यात् गर्ते चोत्ताल उत्कटे
sp001-011455_KS_17	श्रेष्ठेपि विकरालेपि स्यादुत्तालाः प्लवङ्गमे इति विश्वः
sp001-011456_KS_17	तथा कालाः कृष्णपक्षीयाः
sp001-011457_KS_17	कालश्यामलमेचकाः इत्यमरः
sp001-011458_KS_17	एवम्भूताः याः रजन्यः रात्रयः
sp001-011459_KS_17	रजनीयामिनी तमी इत्यमरः
sp001-011460_KS_17	ता इव याः जलदावल्यः मेघपङ्क्तयः
sp001-011461_KS_17	मयूरव्यंसकादयश्च इति समासः
sp001-011462_KS_17	ताभिः उपलक्षिता कादम्बिनीमाला विरुरुचे बभौ
sp001-011463_KS_17	अत्र कादम्बिनीशब्दः केवलमालापरः
sp001-011464_KS_17	तदुक्तम् विशिष्टवाचकानाम् पदानाम् सति हि पृथग्विशेषणसमवधाने विशेष्यमात्रपरता इति
sp001-011465_KS_17	व्योम्न इति
sp001-011466_KS_17	व्योम्नः आकाशस्य तलम् स्वरूपम्
sp001-011467_KS_17	तलम् स्वरूपाधरयोः खड्गमुष्टिचपेटयोः इति विश्वः
sp001-011468_KS_17	तथा ककुभाम् दिशाम् मुखानि अग्राणि च
sp001-011469_KS_17	पिदधताम् आच्छदयताम्
sp001-011470_KS_17	पिधानाच्छादनानि च इत्यमरः
sp001-011471_KS_17	तथा अविरतैः निरन्तरभवद्भिः
sp001-011472_KS_17	गर्जारवैः गर्जनाघोषैः कृत्वा मनांसि तुदताम् व्यथयताम्
sp001-011473_KS_17	अम्भोभृताम् जलधराणाम् समूहैः कर्तृभिः
sp001-011474_KS_17	अनणीयसीभिः अणीयस्यः अतिलघ्व्यः न भवन्ति तथोक्ताभिः
sp001-011475_KS_17	महतीभिरित्यर्थः
sp001-011476_KS_17	धारावलीभिः सम्पातपङ्क्तभिः कृत्वा अतितराम् ववृषे वृष्टम्
sp001-011477_KS_17	भावे लिट्
sp001-011478_KS_17	घोरेति
sp001-011479_KS_17	घोराणि भयदानि यानि अन्धकारपटलानि अन्धतमपटलानि
sp001-011480_KS_17	तैः कृत्वा पिहिताम्बराणाम् आवृतगगनानाम्
sp001-011481_KS_17	तथा गम्भीरगर्जनरवैः कृत्वा व्यथिताः पीडिताः असुराः
sp001-011482_KS_17	यैः ते वरुणास्त्रजानाम् वरुणदैवतास्त्रोत्पन्नानाम् जलमुचाम् मेघानाम्
sp001-011483_KS_17	तथा अद्वितीयया वृष्ट्या वर्षेण विश्वेन समस्तजगता कृत्वा उदरम् भरतीति
sp001-011484_KS_17	तथोक्तोऽपि समस्तलोकव्याप्यमानोऽपि वह्निः अग्निः प्रशशाम
sp001-011485_KS_17	कुमारकृतवारुणास्त्रप्रयोगेण आग्न्यस्त्रमपि अनशदिति भावः
sp001-011486_KS_17	दैत्य इति
sp001-011487_KS_17	रोषेण क्रोधेन कलुषः आविलः
sp001-011488_KS_17	कलुषम् त्वाविले पापे इति मेदिनी
sp001-011489_KS_17	सदैत्योऽपि निशितैः खरैः
sp001-011490_KS_17	अथ एव भीमैः भयदैः
sp001-011491_KS_17	तथा आकर्णम् आश्रवणम् कृष्टात् धनुषः सकाशात्
sp001-011492_KS_17	उत्पतितैः निःसृतैः क्षुरप्रैः शरविशेषैः कृत्वा
sp001-011493_KS_17	तेभ्यः क्षुरप्रेभ्यः भीत्या निमित्तेन विद्रुतम् विद्रावितम्
sp001-011494_KS_17	समस्तम् सुरेन्द्रसैन्यम् पुरन्दरबलम् येन
sp001-011495_KS_17	सैन्यम् क्लीबम् बले सेनासमवेते तु वाच्यवत् इति मेदिनी
sp001-011496_KS_17	तथाभूतः सन्
sp001-011497_KS_17	गाढम् दृढम् यथा स्यात् तथा मकरध्वजस्य कामस्य शत्रोः शम्भोः सूनुम् पुत्रम् जघान
sp001-011498_KS_17	प्राणापहरणकरणाभिप्रायेण हिनस्ति स्मेत्यर्थः
sp001-011499_KS_17	पुनस्तत्रैव अवलम्बितः वेतालः इति न्यायेन मायया सुखेन जेय एवेति मन्यमानेन
sp001-011500_KS_17	तारकेण बाणसमरम् हित्वा मायासमरम् कुर्वाणेन तत्र सत्यपि
sp001-011501_KS_17	दुर्जेयताबुद्ध्या पुनः बाणयुद्धमकार्षीदित्यर्थः
sp001-011502_KS_17	अनेन वाच्यार्थेन अप्रतिहतप्रचारा मदीया मायाप्यनेन वीरेण प्रतिहता इति
sp001-011503_KS_17	शोकग्रस्तेन दैत्येन यथा पराजितेनापि विदुषा युक्त्या विवाद्यते तथा युध्यते
sp001-011504_KS_17	न तु वीररसानुगतत्वेनेति ध्वन्यते
sp001-011505_KS_17	देवोऽपीति
sp001-011506_KS_17	रण एव केलिः क्रीडा ताम् करोति
sp001-011507_KS_17	सङ्ग्रामरूपक्रीडाविधायी इत्यर्थः
sp001-011508_KS_17	देवोऽपि कुमारोऽपि बाणैः शरैः सचापम् सकोदण्डम् दैत्यस्य तारकस्य विशिखानाम् शराणाम्
sp001-011509_KS_17	प्रकरम् समूहम् योगविधिना योगाभ्यासविधानेन शुष्कमनाः नीरसमनाः
sp001-011510_KS_17	निःस्पृहचेताः इति तात्पर्यार्थः
sp001-011511_KS_17	योगी यमाद्यैः यमनियमप्रभृतिभिः योगसाधनैः कृत्वा अमोघवीर्यम् योगिनामपि
sp001-011512_KS_17	मनः सम्भ्रान्तिकरणे सफलप्रभावम् सांसारिकम् संसारः प्रयोजनमस्येति तथोक्तम्
sp001-011513_KS_17	प्रयोजने ठक्
sp001-011514_KS_17	विषयसङ्घम् चक्षुरादिकरणोपभोग्यसमाहारमिव कणशः चकर्त बिभेद
sp001-011515_KS_17	यथा योगाभ्यासनिरतः यमनियमपूर्वैः चक्षुरादिकरणभोग्यम् दर्शनीयादिकरणवस्तु कृन्तति
sp001-011516_KS_17	तथा कुमारोऽपि यमनियमवत्तीव्रैः बाणैः विषयसङ्घमिव सफललक्ष्यभेदनक्रियोचितत्वमपि शरनिकरम् अभनगिति भावः
sp001-011517_KS_17	भ्रूभङ्गेति
sp001-011518_KS_17	अथ शस्त्रास्त्रयुद्धानन्तरम् सम्यक् अधिकम् यथा तथा
sp001-011519_KS_17	दीप्तः कोप एव दहनः अग्निः यस्य
sp001-011520_KS_17	अत एव भ्रुवोः भ्रुकुट्योः भङ्गेन वक्रत्वेन भीषणम् विलोकयितॄणाम्
sp001-011521_KS_17	भयदम् मुखम् वदनम् यस्य तथोक्तः असुराणाम् दैत्यानाम् चक्रवर्ती सम्राट्
sp001-011522_KS_17	सार्वभौम इत्यर्थः
sp001-011523_KS_17	राजा तु प्रणताशेषसामन्तः स्यादधीश्वरः
sp001-011524_KS_17	चक्रवर्ती सार्वभौमो नृपोऽन्यो मण्डलेश्वरः इत्यमरः
sp001-011525_KS_17	असुरेन्द्रः तारकः रथम् स्यन्दनम् विहाय परित्यज्य
sp001-011526_KS_17	क्रीडन् ऊर्ध्वदिशि कम्पमानः
sp001-011527_KS_17	तथा करालः भीषणः करवालः खड्गः सः करे पाणौ यस्य
sp001-011528_KS_17	धारितविकटकृपाणः सन्नित्यर्थः
sp001-011529_KS_17	तम् त्रिपुरारिसूनुम् शिवपुत्रम् अभितः सम्मुखम् प्रत्यधावत्
sp001-011530_KS_17	कुण्ठितसर्वशस्त्रास्त्रत्वात् करवालेन शिरोनालजिहीर्षया प्रतिदुद्रावेत्यर्थः
sp001-011531_KS_17	धावु गतौ इत्यस्मात् कर्तरि लङ्
sp001-011532_KS_17	अभ्यापतन्तमिति
sp001-011533_KS_17	सुरसैनिकैः देवसेनाजनैः दुर्वारः दुःसह्यः बाहुविभवः भुजवीर्यम् यस्य
sp001-011534_KS_17	सुरसैनिकैः दुर्जेयमित्यर्थः
sp001-011535_KS_17	तम् असुराधिपम् दैत्यराजम् अभ्यापतन्तम् सम्मुखामागच्छन्तम्
sp001-011536_KS_17	दृष्ट्वा विलोक्य ईशपुत्रः महेशतनयः कुमारः प्रमोदेन
sp001-011537_KS_17	तदीयवशङ्गतत्वजनितानन्देन विकसत् विदलत् वदनारविन्दम् मुखकमलम् यस्य
sp001-011538_KS_17	किञ्चिद्विहस्येत्यर्थः
sp001-011539_KS_17	युगान्तदहनस्य प्रलयकालीन अनलस्य प्रतिमेव प्रतिमा प्रतियातना यस्याः
sp001-011540_KS_17	प्रज्वलद्दहनकीलाजालपरिवृतामित्यर्थः
sp001-011541_KS_17	शक्तिम् आयुधविशेषम् मुमोच
sp001-011542_KS_17	शक्तिः प्रहरणान्तरे इति विश्वः
sp001-011543_KS_17	उद्द्योतितेति
sp001-011544_KS_17	अत्र सेति शेषः
sp001-011545_KS_17	सा कुमारमुक्ता शक्तिः समस्ताः ये दिगीश्वराः इन्द्रादयः
sp001-011546_KS_17	अष्टदिक्पालाः तेषाम् हर्षाश्रुभिः आनन्दबाष्पैः सह
sp001-011547_KS_17	तेषाम् अभिलषितत्वात् युक्तमेव तदीयहृदयशक्तिपतनजनितः आनन्दः यदासीत्
sp001-011548_KS_17	दानवानाम् तदीयपक्षपातिनाम् रक्षसाम् शोकेन भर्तृमरणजनितेन
sp001-011549_KS_17	उष्णानि यानि बाष्पसलिलानि तैः सह
sp001-011550_KS_17	अंशुजालैः किरणसमूहैः कृत्वा उद्द्योतितम् प्रकाशितम्
sp001-011551_KS_17	अम्बरस्य दिशाम् च अन्तरम् मध्यम् यत्र यस्याम् क्रियायाम् यथा भवति तथा
sp001-011552_KS_17	उज्ज्वालितसकलदिगम्बरमध्यम् तस्य महासुरस्य तारकस्य हृदि हृदये पपात पतितवती
sp001-011553_KS_17	शक्त्येति
sp001-011554_KS_17	शक्त्या कर्त्र्या हृताः अपगमिताः असवः प्राणाः यस्य
sp001-011555_KS_17	शक्तिप्रहारेण गतप्राणमित्यर्थः
sp001-011556_KS_17	एवम्भूतम् असुरेश्वरम् तारकम् कल्पान्तवातेन प्रलयकालीनप्रभञ्जनेन
sp001-011557_KS_17	हतम् आस्फोटितम् अत एव भिन्नम् विदीर्णम् अद्रिश्रृङ्गमिव पर्वतसान्विव
sp001-011558_KS_17	अपतन्तम् मूर्च्छन्तम् दृष्ट्वा प्ररुढैः प्रोद्गतैः पुलकैः रोमभिः अञ्चिताः व्याप्ताः अत एव
sp001-011559_KS_17	चारवः मनोहराः देहाः गात्राणि येषाम् प्रफुल्लितरोमाञ्चितविग्रहाः
sp001-011560_KS_17	त्रिदशेन्द्रमुख्याः पुरन्दरप्रभृतयो देवाः प्रमोदम् आनन्दम् अगमन् प्रापुः
sp001-011561_KS_17	यत्रेति
sp001-011562_KS_17	परासुः गतप्राणः मृत इति यावत्
sp001-011563_KS_17	अत एव संवर्तकालः प्रलयकालः तत्र निपतता शिखरीन्द्रेण पर्वतराजेन
sp001-011564_KS_17	तुल्यः समानः सः दनुजानाम् दैत्यानाम् अधिपतिः तारकः
sp001-011565_KS_17	यत्र भूमिदेशे अपतत् मूर्च्छितः तत्र भूमिदेशे फणिपतिः शेषः
sp001-011566_KS_17	अधोव्रजन्तीम् नीचैर्गन्तुम् प्रवर्तमानाम् धरणीम् फणाभिः तस्य तारकस्य भूरिभारेण
sp001-011567_KS_17	विधुराभिः भुग्नीभवन्तीभिः
sp001-011568_KS_17	अदधात् अधः पतनात् निवर्तयाञ्चक्रे
sp001-011569_KS_17	अनेन तारकविग्रहस्या अतिभारवत्त्वम् ध्वनितम्
sp001-011570_KS_17	स्वर्गापगेति
sp001-011571_KS_17	त्रिदशानाम् देवानाम् अरेः तारकस्य शत्रोः शातयितुः
sp001-011572_KS_17	हन्तुरिति यावत्
sp001-011573_KS_17	शम्भोः सुतस्य कुमारस्य शिरसि शीर्षे
sp001-011574_KS_17	उत्तमाङ्गम् शिरः शीर्षम् इत्यमरः
sp001-011575_KS_17	नभस्तः आकाशसकाशात्
sp001-011576_KS_17	पञ्चम्यास्तसिल्
sp001-011577_KS_17	स्वर्गापगायाः गङ्गायाः सलिलस्य सीकराः सृताम्बुकणाः
sp001-011578_KS_17	सीकरोऽम्बुकणाः सृताः इत्यमरः
sp001-011579_KS_17	ते विद्यन्ते यस्याम्
sp001-011580_KS_17	तथा सौरभ्ये सौगन्ध्ये लुब्धया मधुपानाम् भ्रमराणाम् आवल्या पङ्क्त्या कर्त्र्या
sp001-011581_KS_17	सेव्यमाना आश्रीयमाणा कल्पद्रुमस्य कल्पवृक्षस्य प्रसवानाम् पुष्पाणाम्
sp001-011582_KS_17	प्रसवस्तु फले पुष्पे वृक्षाणाम् गर्भमोचने इति विश्वः
sp001-011583_KS_17	वृष्टिः अभूत्
sp001-011584_KS_17	तारकवधजनित आनन्दार्णवमग्नाः व्योमस्थिताः विष्वादयः देवाः
sp001-011585_KS_17	कुमारमस्तकोपरि कल्पद्रुमपुष्पाणि विचकरुः इत्यर्थः
sp001-011586_KS_17	पुलकेति
sp001-011587_KS_17	प्रमदा उत्कृष्टा या मुखच्छविः वदनकान्तिः सैव सम्पत् वैभवम्
sp001-011588_KS_17	येषाम् तारकवधजनितमानन्दम् एव महतीम् सम्पदम् मन्यमानाः
sp001-011589_KS_17	अत एव पुलकभरेण रोमाञ्चभारेण विभिन्नानि स्फुटितानि वारबाणानि कवचानि येषाम्
sp001-011590_KS_17	कञ्चुको वारबाणोऽस्त्री इत्यमरः
sp001-011591_KS_17	प्रथमविग्रहप्रमाणनिर्मितानाम् कवचानाम् इदानीम् आनन्दवशात् प्रफुल्लत् विग्रहेषु
sp001-011592_KS_17	सङ्कीर्णतया विदलनम् उचितमेवेति भावः
sp001-011593_KS_17	एवम्भूताः महेन्द्रमुख्याः पुरन्दरप्रभृतयः सकलसुरगाणाः समस्तवृन्दारकसङ्घाः
sp001-011594_KS_17	बहु महत् तारकस्य शत्रोः कुमारस्य भुजविभवम् बाहुपराक्रमम् अभ्यनन्दन् साधुस्ते विक्रमः इति तुष्टुवुः
sp001-011595_KS_17	पुष्पिताग्रा वृत्तम्
sp001-011596_KS_17	इतीति
sp001-011597_KS_17	जिष्णुना जयशीलेन विषमशरारेः पञ्चशरशत्रोः हरस्य सूनुना
sp001-011598_KS_17	कुमारेण त्रिभुवनस्य भुवनत्रयस्य वरे श्रेष्ठे शल्ये शत्रौ
sp001-011599_KS_17	शल्यश्च कथितः शत्रौ मदनद्रुमयोरपि इति विश्वः
sp001-011600_KS_17	दानवेन्द्रे तारक इत्येवम्प्रकारेण प्रोद्धृते उत्खनिते
sp001-011601_KS_17	मारिते सतीत्यर्थः
sp001-011602_KS_17	अथ तारकवधानन्तरम् बलरिपुः पुरन्दरः नाकस्य स्वर्गस्य आधिपत्यम् राज्यम्
sp001-011603_KS_17	प्रपद्य प्राप्य सुराणाम् चूडारत्नैः मुकुटमणिभिः गृष्टौ अग्रपादौ पादाग्रे यस्य
sp001-011604_KS_17	षष्ठीसमासे राजदन्तादित्वात् अग्रशब्दस्य पूर्वनिपातः
sp001-011605_KS_17	तथाभूतः सन्
sp001-011606_KS_17	व्यजयत
sp001-011607_KS_17	सर्वोत्कर्षेण ववृते इत्यर्थः
sp001-011608_KS_17	सः स्वर्गराज्यम् प्राप्य निष्कण्टकतया अभुनगिति भावः
sp001-011609_KS_17	व्यजयतेति विपराभ्याम् जेः इत्यात्मनेपदम्
sp001-011610_KS_17	मालिनी वृत्तम्
sp001-011611_KS_17	लक्षणम् तु उक्तप्रायम्
sp001-011612_KS_17	यम् प्रासूत सुतम् पुरा च जननी नाम्ना सुहीरेति सा
sp001-011613_KS_17	ख्यातो यस्य बुधेन्द्रमस्तकमणिः श्रीलक्ष्मणाख्यः पिता
sp001-011614_KS_17	यद्भ्रातृद्वितयम् महद्विजयते विद्वत्तया मण्डितम्
sp001-011615_KS_17	तेनासौ रचिता कुमारविवृतिः सञ्जीविनी जीवदा
sp001-011616_KS_17	संवत्सरेऽङ्काद्रिपुराण तुल्ये नभस्यमासे बहुले दले च
sp001-011617_KS_17	तिथावनङ्गस्य सजीववारे टीका कुमारस्य समापदेषा
sp001-011618_KS_17	शुद्धम् त्वशुद्धम् च विवेचनीयम् सर्वत्र विद्यार्णवपारगेण
sp001-011619_KS_17	मयोक्तमेतद्विदुषा परेण पक्षेऽपरस्मिन्ननुकम्पनीयः
sp001-011620_KS_17	टीकासंयुतकाव्यपञ्चकमथ स्तोत्राणि दिक्सङ्ख्यका न्येकश्छन्दसि चैक एव गणिते साहित्यशास्त्रे त्रयः
sp001-011621_KS_17	प्राक्काव्यद्वयटिप्पणीद्वयमिति ग्रन्थावलीसङ्गता
sp001-011622_KS_17	सीतरामकवेः कृतिः कृतिगले नक्षत्रमालायताम्
sp001-011623_KS_17	इति श्रीपर्वणीकरोपनामक श्रीलक्ष्मणभट्टात्मजसतीगर्भसम्भव श्रीसीतारामकविविरचितया सञ्जीविनीसमाख्यया व्याख्यया समेतः
sp001-011624_KS_17	श्रीकालिदासकृतौ कुमारसम्भवे महाकाव्ये तारकासुरवधो नाम स्पतदशः सर्गः
sp001-011625_KS_17	समाप्तमिदम् कुमारसम्भव काव्यम्
