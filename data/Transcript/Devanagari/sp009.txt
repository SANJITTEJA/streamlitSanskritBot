sp009-000001_rv_01a	पूर्वा दिक् अरुणकिरणैः शोभमाना सूर्यस्य आगमनम् सूचयति स्म
sp009-000002_rv_01a	तावत्पर्यन्तम् अन्धकारेण आवृतम् निर्जीवमिव स्थितम् जगत्
sp009-000003_rv_01a	तेषाम् किरणानाम् स्पर्शेन किञ्चित् सचेतनमिव भवति स्म
sp009-000004_rv_01a	निःशब्दे अरण्ये कश्चन पक्षी मधुरम् कूजित्वा दिवसस्य तस्य जगद्व्यापाराणाम् नान्दीम् आचरत्
sp009-000005_rv_01a	ब्राह्मः मुहूर्तः उपस्थितः इति तेन ज्ञात्वा महर्षिः उद्दालकः निद्राम् विमुच्य पर्णशय्यातः उत्थितवान्
sp009-000006_rv_01a	करतलद्वयम् दृष्ट्वा तत्र सङ्कल्पेन देवतानाम् आह्वानम् कृत्वा क्षणमात्रम् ध्यात्वा पर्णशालातः बहिः आगतवान्
sp009-000007_rv_01a	महर्षेः उद्दालकस्य विशालः आश्रमः तमसानद्याः तीरे आसीत्
sp009-000008_rv_01a	पञ्चषाः ऋषयः अनेके शिष्याः च तत्र वसन्ति स्म
sp009-000009_rv_01a	वेदानाम् शास्त्राणाम् च अध्ययनम् तत्र प्रवर्तते स्म सततम्
sp009-000010_rv_01a	सर्वेषु शिष्येषु महर्षेः इष्टतमः खगोदरः
sp009-000011_rv_01a	तम् सर्वे प्रीत्या कहोड इति आह्वयन्ति स्म
sp009-000012_rv_01a	कहोड ब्राह्मः मुहूर्तः उपस्थितः
sp009-000013_rv_01a	उत्तिष्ठ इति महर्षिः उच्चैः उक्तवान्
sp009-000014_rv_01a	क्षणमात्रेण शय्यातः उत्थितः कहोडः
sp009-000015_rv_01a	गुरुभ्यो नमः इति महर्षेः पादौ स्पृष्ट्वा तस्य आशीर्वादम् प्राप्नोत्
sp009-000016_rv_01a	ततः वल्कलयुग्मम् कमण्डलुम् च आनीतवान्
sp009-000017_rv_01a	तमसायाम् स्नात्वा आगमिष्यामः इति वदन् महर्षिः प्रस्थितः
sp009-000018_rv_01a	कहोडः गुरुम् अनुसृतवान्
sp009-000019_rv_01a	तावति काले आश्रमस्य इतरे मुनयः वटवश्च उत्थाय नदीतीरम् गन्तुम् सिद्धाः अभवन्
sp009-000020_rv_01a	प्रातर्विधिम् समाप्य सर्वे तमसाम् प्राप्तवन्तः
sp009-000021_rv_01a	लोकस्य सर्वम् तमः क्षालयिष्यामि इति कल्पयन्ती इव तमसा मञ्जुलेन नादेन प्रवहति स्म
sp009-000022_rv_01a	तस्याः शुभ्रे जले स्नात्वा सर्वे देहस्य अन्तःकरणस्य च शुद्धिम् प्राप्तवन्तः
sp009-000023_rv_01a	पूर्वस्याम् दिशि सूर्यस्य कान्तिपूरितम् रक्तवर्णम् बिम्बम् अर्धोदितम् दृश्यते स्म
sp009-000024_rv_01a	सूर्यमण्डले विराजमानाय देवाय सवित्रे गायत्र्या अर्घ्यप्रदानम् कुर्वन्तु
sp009-000025_rv_01a	इति महर्षिः उद्दालकः आदिष्टवान्
sp009-000026_rv_01a	ओम् भूर्भुवःस्वः
sp009-000027_rv_01a	तत्सवितुर्वरेण्यम् भर्गो देवस्य धीमहि
sp009-000028_rv_01a	धियो यो नः प्रचोदयात् इति पवित्रम् मन्त्रम् अर्थानुसन्धानपूर्वकम् त्रिवारम् उच्चार्य सर्वे अर्घ्यम् दत्तवन्तः
sp009-000029_rv_01a	ततः जपम् सूर्योपस्थानम् च कृत्वा आश्रमम् आगताः
sp009-000030_rv_01a	समग्रम् विश्वम् शाखाभिः व्याप्तुम् प्रयतमानस्य इव महतः वटवृक्षस्य मूले
sp009-000031_rv_01a	रचितायाम् वेदिकायाम् महर्षिः उद्दालकः उपविष्टवान्
sp009-000032_rv_01a	सर्वे शिष्याः तदभिमुखम् उपविष्टवन्तः
sp009-000033_rv_01a	महर्षेः अनुज्ञाम् लब्ध्वा शान्तिमन्त्रान् उच्चैः पठितवन्तः
sp009-000034_rv_01a	ततः वेदाध्ययनम् प्रवृत्तम्
sp009-000035_rv_01a	स्वरबद्धम् गम्भीरम् वेदपठनम् समस्तम् अपि अरण्यम् सत्यलोकमिव करोति स्म
sp009-000036_rv_01a	अधुना प्रत्येकम् छात्रः अपि अधीतपूर्वस्य वेदानुवाकस्य पठनम् करोतु इति महर्षिः उक्तवान्
sp009-000037_rv_01a	कहोडस्य पठनम् समीचीनम् निर्दोषम् च आसीत्
sp009-000038_rv_01a	अन्येषाम् न तथा
sp009-000039_rv_01a	गौतमाख्यः शिष्यः सर्वम् सदोषम् एव पठति स्म
sp009-000040_rv_01a	गौतम वेदस्य सदोषम् पठनम् महते अनर्थाय भवेत्
sp009-000041_rv_01a	निर्दोषम् पठितुम् यत्नम् कुरु इति महर्षिः उद्दालकः उक्तवान्
sp009-000042_rv_01a	गौतमः शिरः नमयित्वा भूमिम् दृष्टवान्
sp009-000043_rv_01a	महर्षिः सदा कहोडम् प्रशंसति माम् निन्दति मयि दोषम् एव पश्यति इति सः भावयति स्म
sp009-000044_rv_01a	अद्य अलम् एतावता अध्ययनेन
sp009-000045_rv_01a	मम वैश्वदेवस्य समयः उपस्थितः
sp009-000046_rv_01a	मुनिपत्नीभिः दीयमानम् आहारम् भुक्त्वा यूयम् गोसेवायै गच्छत
sp009-000047_rv_01a	यज्ञाय समिधाहरणम् च कुरुत
sp009-000048_rv_01a	शुभम् अस्तु इति उक्त्वा महर्षिः उत्थितः
sp009-000049_rv_01b	गुरुभ्यो नमः इति वदन्तः सर्वे वटवः स्वस्वकार्याय प्रस्थिताः
sp009-000050_rv_01b	कहोडः अपि गोशालाम् मार्जयित्वा
sp009-000051_rv_01b	गाः क्षालयित्वा ताभ्यः हरितानि तृणानि अर्पितवान्
sp009-000052_rv_01b	गोवत्सान् प्रथमम् क्षीरम् पाययित्वा ततः दोहनकार्यम् आरब्धवान्
sp009-000053_rv_01b	यदा घटः क्षीरेण पूर्णः तदा तम् नीत्वा गुरुपत्न्यै दत्तवान्
sp009-000054_rv_01b	महति पात्रे चुल्ल्याः उपरि स्थापिते
sp009-000055_rv_01b	क्षीरम् निक्षिप्य सा अधस्तात् अग्निम् प्रज्वालितवती
sp009-000056_rv_01b	कहोड इन्धनम् न पर्याप्तम्
sp009-000057_rv_01b	कानिचित् शुष्काणि काष्ठानि आनय इति उक्तवती गुरुपत्नी
sp009-000058_rv_01b	भवतु शीघ्रम् आनयामि इति उक्त्वा कहोडः आश्रमात् बहिः गत्वा कानिचित् शुष्काणि काष्ठानि आनीय दत्तवान्
sp009-000059_rv_01b	गुरुपत्नी अग्निम् प्रज्वाल्य क्षीरम् क्वथितवती
sp009-000060_rv_01b	ततः उक्तवती कहोड वटून् आह्वय
sp009-000061_rv_01b	क्षीरम् पिबन्तु सर्वे
sp009-000062_rv_01b	तथा इत्युक्त्वा कहोडः आदेशम् पालितवान्
sp009-000063_rv_01b	सर्वेभ्यः वटुभ्यः क्षीरम् वितीर्णम्
sp009-000064_rv_01b	वटवः गुडः नास्ति
sp009-000065_rv_01b	यावत् कश्चन राजा धनिकः वा गुडम् आश्रमाय न दास्यति
sp009-000066_rv_01b	तावत् गुडरहितमेव क्षीरम् पातव्यम् युष्माभिः इति गुरुपत्नी उक्तवती
sp009-000067_rv_01b	अम्ब भवत्या सप्रीति दीयमानम् सर्वमपि पीयूषायते
sp009-000068_rv_01b	अतः चिन्ता मास्तु इति वटवः उक्तवन्तः
sp009-000069_rv_01b	ततः ते समिधाहरणाय प्रस्थिताः
sp009-000070_rv_01b	कहोड यदि तव कार्यान्तरम् नास्ति तर्हि एताम् मम पुत्री किञ्चित् अवेक्षस्व
sp009-000071_rv_01b	मम पाककार्यम् अस्ति इति गुरुपत्नी उक्तवती
sp009-000072_rv_01b	कहोडः शिशुम् हस्ताभ्याम् गृहीतवान्
sp009-000073_rv_01b	अम्ब भवती निश्चिन्ता भवतु
sp009-000074_rv_01b	अहम् एताम् इतस्ततः नेष्यामि
sp009-000075_rv_01b	मृगान् पक्षिणश्च दर्शयित्वा हासयिष्यामि इति वदन् कहोडः बहिः गतवान्
sp009-000076_rv_01b	शिशोः वयः पञ्चषाः मासाः
sp009-000077_rv_01b	नामधेयम् सुजाता
sp009-000078_rv_01b	तस्याः मन्दहासः सर्वान् आकर्षति स्म
sp009-000079_rv_01b	कहोडः ताम् नीत्वा अरण्यस्य वृक्षान् प्राणिनश्च दर्शयित्वा
sp009-000080_rv_01b	स्वल्पकालानन्तरम् मात्रे अर्पितवान्
sp009-000081_rv_01b	उद्दालकमहर्षेः आश्रमे बहवः ब्रह्मचारिणः आसन्
sp009-000082_rv_01b	हारीतरोमहर्षणादयः ऋषयः सपत्नीकाः तत्र वसन्ति स्म
sp009-000083_rv_01b	महर्षेः पर्णकुटीम् परितः इतराः पर्णकुट्यः आसन्
sp009-000084_rv_01b	यज्ञेषु ऋषिभिः दक्षिणारूपेण प्राप्ताः धेनवः
sp009-000085_rv_01b	तैः प्रीत्या पालिताः मृगाः च आश्रमस्य निवासिनः आसन्
sp009-000086_rv_01b	समीपे तमसानदी प्रवहति स्म
sp009-000087_rv_01b	अतः सदा तत्र जलसमृद्धिः
sp009-000088_rv_01b	तृणानि सस्यानि च निर्बाधम् रोहन्ति स्म
sp009-000089_rv_01b	विविधाः फलवृक्षाः कुसुमभरिताः लताः
sp009-000090_rv_01b	इन्धनयोग्याः तरवः च कानने लभ्यन्ते स्म
sp009-000091_rv_01b	अपि च भूमौ विविधानि भक्षणयोग्यानि कन्दानि सुलभानि आसन्
sp009-000092_rv_01b	अतः तपस्विनाम् जीवनम् वेदाध्ययने ध्याने तपसि च निरतम् आसीत्
sp009-000093_rv_01b	राजानः धार्मिकाः धनिकाः च आश्रमाय व्रीहीन् वस्त्राणि गुडादीनि च प्रेषयन्ति स्म
sp009-000094_rv_01b	यज्ञान् प्रवर्तयितुम् आहूताः ऋषयः भूरिदक्षिणाम् प्राप्नुवन्ति स्म
sp009-000095_rv_01b	विद्याभ्यासाय आश्रमम् प्रविष्टाः राजकुमाराः गुरुभ्यः तदिष्टम् धनकनकादि च
sp009-000096_rv_01b	दक्षिणारूपेण यच्छन्ति स्म
sp009-000097_rv_01b	इत्थम् आश्रमे वटूनाम् परिचालने किमपि कष्टम् न आसीत्
sp009-000098_rv_01b	आश्रमम् प्रविष्टवतः कहोडस्य पञ्च वर्षाणि गतानि
sp009-000099_rv_01b	तस्य पिता कस्मिंश्चन ग्रामे वसति स्म
sp009-000100_rv_01b	माता तु तस्य शैशवे एव परलोकम् गता
sp009-000101_rv_01b	सुतस्य गर्भाष्टमे वर्षे उपनयनसंस्कारम् विधाय पिता खगोदरशर्माणम्
sp009-000102_rv_01b	तन्नाम कहोडम् आश्रमम् प्रेषितवान् वेदाध्ययनाय
sp009-000103_rv_01b	वेदोच्चारणे अतीव निपुणः कहोडः महर्षेः प्रियशिष्यः आसीत्
sp009-000104_rv_01b	विधेयतया सर्वान् आदेशान् पालयन् सः
sp009-000105_rv_01b	सर्वेषाम् ऋषीणाम् सर्वासाम् ऋषिपत्नीनाम् च इष्टः आसीत्
sp009-000106_rv_01b	आश्रमस्य दिनचर्या नियमानुसारेण प्रवर्तते स्म
sp009-000107_rv_01b	ब्राह्म मुहूर्ते उत्थानम्
sp009-000108_rv_01b	देहकर्मनिर्वर्तनानन्तरम् तमसायाम् स्नानम्
sp009-000109_rv_01b	सन्ध्यावन्दनम् वेदाध्ययनम् दुग्धपानम् योगाभ्यासः गोसेवा समिधाहरणम्
sp009-000110_rv_01b	कन्दमूलफलादीनाम् सङ्ग्रहणम् मध्याह्ने भोजनम् अपराह्णे शास्त्राणाम् अध्ययनम्
sp009-000111_rv_01b	सायाह्ने क्रीडाकलापः सन्ध्योपासना फलाहारः यथेच्छम् परिप्रश्नः ततः निद्रा
sp009-000112_rv_02	कहोडस्य दिनानि अविदिततया यान्ति स्म
sp009-000113_rv_02	अध्ययने आश्रमस्य कार्येषु च सः सदा निमग्नः भवति स्म
sp009-000114_rv_02	गोदोहः कन्दमूलफलसङ्ग्रहणम्
sp009-000115_rv_02	वल्कलक्षालनम् आश्रममृगाणाम् पालनम् इत्यादि तस्य प्रियम्
sp009-000116_rv_02	गुरुपुत्री सुजाता च दिने दिने वर्धमाना कहोडात् अक्षराभ्यासादिकम् कृतवती
sp009-000117_rv_02	तेन सह आश्रमस्य परिसरे अटन्ती
sp009-000118_rv_02	मृगाणाम् वृक्षाणाम् लतानाम् च परिचयम् प्राप्नोति स्म सा
sp009-000119_rv_02	आश्रमस्य सर्वे विद्यार्थिनः गुरुभक्ताः विधेयाः अध्ययनशीलाः च
sp009-000120_rv_02	किन्तु गौतमः अपवादः अस्य नियमस्य
sp009-000121_rv_02	अनिच्छन् एव आश्रमम् प्रविष्टवान् आसीत् सः
sp009-000122_rv_02	तत्रत्याः कठोराः नियमाः तस्मै न अरोचन्त
sp009-000123_rv_02	यथा अन्ये शिष्याः सङ्गृहीतानि फलानि मूलानि कन्दानि च गुरुभ्यः समर्प्य तैः दत्तेन तृप्यन्ति स्म
sp009-000124_rv_02	तथा गौतमः न करोति स्म
sp009-000125_rv_02	रहसि यथेच्छम् भुक्त्वा अवशिष्टम् यत्किञ्चित् आश्रमाय सः आनयति स्म
sp009-000126_rv_02	अध्ययने तस्य मनः न लगति स्म
sp009-000127_rv_02	अल्पवयसः वटून् भाययित्वा तैः स्वकार्याणि कारयति स्म सः
sp009-000128_rv_02	यदा एतत् कहोडेन अवलोकितम्
sp009-000129_rv_02	तदा सः गौतमाय अकुप्यत्
sp009-000130_rv_02	तदा तदा कहोड गौतमयोः कलहः भवति स्म
sp009-000131_rv_02	कदाचित् आश्रमस्य शान्तम् परिसरम् क्षोभयन्ती काचन घटना प्रवृत्ता
sp009-000132_rv_02	गौतमः एव तस्याः घटनायाः केन्द्रबिन्दुः आसीत्
sp009-000133_rv_02	आश्रमस्य अनतिदूरे भिल्लाः वसन्ति स्म
sp009-000134_rv_02	तैः सह आश्रमवासिनाम् कोऽपि व्यवहारः न आसीत्
sp009-000135_rv_02	ते कामपि प्राकृतभाषाम् भाषन्ते स्म
sp009-000136_rv_02	तेषाम् वेषोऽपि भिन्नः
sp009-000137_rv_02	मृगयायाम् निपुणाः भिल्लाः प्राणिनाम् हनने सदा रताः
sp009-000138_rv_02	मांसम् चर्माणि च ते नगरम् नीत्वा तत्र तेषाम् विक्रयणम् कुर्वन्ति स्म
sp009-000139_rv_02	कदाचित् कहोडः कन्दमूलसङ्ग्रहणाय अटन् भिल्लपल्लीपरिसरम् प्रविष्टः
sp009-000140_rv_02	फलभरितम् कमपि वृक्षम् दृष्ट्वा फलानि अवचेतुम् तम् सः आरूढवान्
sp009-000141_rv_02	तदा वृक्षाग्रे उपविष्टेन तेन समीपे गुल्मानाम् मध्ये
sp009-000142_rv_02	कामपि भिल्लतरुणीम् आलिङ्ग्य स्थितः गौतमः अवलोकितः
sp009-000143_rv_02	कहोडस्य मनसि गौतमम् प्रति कोपः जुगुप्सा आश्चर्यम् चिन्ता च युगपत् उदभवन्
sp009-000144_rv_02	इदानीम् किम् करोमि
sp009-000145_rv_02	गुरुभ्यः सर्वम् निवेदयामि उत तूष्णीम् भविष्यामि
sp009-000146_rv_02	यदि गुरुभ्यः गौतमस्य आश्रमविरुद्धम् चरितम् निवेदयिष्यामि
sp009-000147_rv_02	तर्हि तस्य कीदृशः दण्डः भवेत्
sp009-000148_rv_02	गौतमः आदितः एव गर्वी
sp009-000149_rv_02	गुरुकुलस्य नियमान् तृणाय अपि न गणयति
sp009-000150_rv_02	कहोडः वेदोच्चारणे प्रावीण्यम् प्राप्य गुरूणाम् प्रशंसायाः पात्रम् भवति इति गौतमः तस्मै असूयति स्म
sp009-000151_rv_02	इदानीम् कहोडः एव मम दुश्चरितम् निवेदितवान् इति गौतमः जानाति चेत् सः किम् कुर्यात्
sp009-000152_rv_02	इत्थम् विचिन्त्य कहोडः गुरुभ्यः गौतमस्य विषये किमपि न उक्तवान्
sp009-000153_rv_02	रात्रौ अपि गौतमः गुरुकुलम् नागतः
sp009-000154_rv_02	महर्षिणा यदा एतत् ज्ञातम्
sp009-000155_rv_02	तदा सः सर्वान् पृष्टवान्
sp009-000156_rv_02	कदाचित् गौतमः हिंस्रपशूनाम् आहुतिः स्यात् इति चिन्ता महर्षि बाधते स्म
sp009-000157_rv_02	महर्षिः कहोडम् अपि पृष्टवान् त्वया गौतमः क्वचित् दृष्टः किम्
sp009-000158_rv_02	असत्यम् वक्तुम् अशक्तः कहोडः उक्तवान्
sp009-000159_rv_02	अपराह्णे भिल्लपल्ल्याः समीपे गौतमः दृष्टः
sp009-000160_rv_02	सः कयाचन भिल्लस्त्रिया सम्भाषमाणः मया अवलोकितः
sp009-000161_rv_02	एतत् श्रुतवतः महर्षेः उद्दालकस्य चिन्ता अधिका जाता
sp009-000162_rv_02	हारीतमुनिम् सः उक्तवान्
sp009-000163_rv_02	श्वः प्रातः भवान् सशिष्यः भिल्लपल्लीम् गत्वा गौतमस्य विषयम् विचारयतु
sp009-000164_rv_02	तम् आश्रमम् आनयतु इति
sp009-000165_rv_02	परेद्यवि यदा सशिष्यः हारीतमुनिः भिल्लपल्लीम् गतः तदा तत्र भयानकम् दृश्यम् गोचरीभूतम्
sp009-000166_rv_02	गौतमः कस्मिंश्चन वृक्षे रज्जुभिः बद्धः आसीत्
sp009-000167_rv_02	तस्य दन्तश्च कश्चन भग्नः
sp009-000168_rv_02	अधरे रक्तम् स्रवति स्म
sp009-000169_rv_02	गौतम केयम् तव अवस्था इति मुनिः हारीतः पृष्टवान्
sp009-000170_rv_02	गौतमः किमपि न उक्तवान्
sp009-000171_rv_02	न च अवनतम् शिरः उन्नमितवान्
sp009-000172_rv_02	तस्य लोचनाभ्याम् अश्रुबिन्दवः निपतिताः
sp009-000173_rv_02	तावता कालेन भिल्लाः तत्र आगताः
sp009-000174_rv_02	तेषाम् भाषा मुनिना हारीतेन ज्ञाता
sp009-000175_rv_02	अतः सः तान् पृष्टवान् केन कारणेन अस्माकम् शिष्यम् हिंसित्वा अत्र एवम् बद्धवन्तः यूयम् इति
sp009-000176_rv_02	तदा कश्चन भिल्लः उक्तवान् तमेव पृच्छन्तु
sp009-000177_rv_02	किम् तस्य चरितम् समुचितम् इति
sp009-000178_rv_02	विद्यावतः ब्राह्मणस्य तादृशम् कर्म शोभते वा इति च
sp009-000179_rv_02	हारीतः उक्तवान् सः निर्विण्णः खिन्नः विषण्णः च वर्तते
sp009-000180_rv_02	इदानीम् तेन किमपि वक्तुम् न शक्यम्
sp009-000181_rv_02	यूयम् एव वदत
sp009-000182_rv_02	भिल्लनायकः उक्तवान् अयम् दुष्टः रहस्ये अस्माकम् समाजस्य कयाचन स्त्रिया रममाणः आसीत्
sp009-000183_rv_02	अस्मदीयैः गृहीतः
sp009-000184_rv_02	अस्य व्यभिचारिणः दण्डः दातव्यः किल इति
sp009-000185_rv_02	एतत् श्रुतवतः हारीतमुनेः शिरसि वज्रपातः जातः इव
sp009-000186_rv_02	किमपि वक्तुम् अशक्नुवन् सः मौनी स्थितः
sp009-000187_rv_02	ततः कथञ्चित् धैर्यम् अवलम्ब्य गौतमम् उद्दिश्य उक्तवान्
sp009-000188_rv_02	गौतम किमिदम् सत्यम् अनृतम् मा वद
sp009-000189_rv_02	सत्यम् वद
sp009-000190_rv_02	गौतमः किमपि न उक्तवान्
sp009-000191_rv_02	तस्य दैन्यम् मौनम् च अपराधस्य प्रमाणम् इति हारीतमुनिना ज्ञातम्
sp009-000192_rv_02	तव अपराधस्य कियान् अपि दण्डः न अलम्
sp009-000193_rv_02	वयम् अस्मिन् विषये किमपि कर्तुम् असमर्थाः
sp009-000194_rv_02	अनुभव पापस्य फलम्
sp009-000195_rv_02	गुरुकुले पुनः पदम् मा स्म न्यधाः इति उक्त्वा हारीतः सशिष्यः आश्रमम् प्रति आगतवान्
sp009-000196_rv_02	महर्षिः उद्दालकः एतम् वृत्तान्तम् ज्ञात्वा
sp009-000197_rv_02	दैवेच्छा इति वदन् तम् अप्रियम् विचारम् विस्मृतवान्
sp009-000198_rv_02	गतानि कानिचिद् दिनानि
sp009-000199_rv_02	कदाचित् सायङ्काले कहोडस्य ग्रामात् आगताः केचन महर्षिम् अभिवन्द्य
sp009-000200_rv_02	कहोडस्य पितुः अन्त्यकालः उपस्थितः
sp009-000201_rv_02	सः पुत्रम् द्रष्टुम् इच्छति इति उक्तवन्तः
sp009-000202_rv_02	महर्षिः कहोडम् आहूय समीपे उपवेश्य गम्भीरेण स्वरेण उक्तवान्
sp009-000203_rv_02	कहोड जगति सर्वः अपि जीवः मृत्योः आहारः भवति
sp009-000204_rv_02	न कश्चित् शाश्वतः इति जानासि खलु
sp009-000205_rv_02	जानामि गुरुदेव
sp009-000206_rv_02	जातस्य मरणम् ध्रुवम्
sp009-000207_rv_02	मृत्युः सर्वेषाम् अपि अनिवार्यः
sp009-000208_rv_02	एतत् नित्यम् सत्यम्
sp009-000209_rv_02	अतः यदा मृत्युः अभ्येति तदा तम् प्रियम् अतिथिमिव इष्टम् मित्रमिव स्वागतीकुर्यात्
sp009-000210_rv_02	भीत्या विचलितः भूत्वा मनुष्यः कर्तव्याद् भ्रष्टः मा भूत् इति च त्वया ज्ञातम् खलु
sp009-000211_rv_02	ज्ञातम् गुरुदेव
sp009-000212_rv_02	श्रूयताम् तर्हि त्वया अविचलितेन
sp009-000213_rv_02	तव ग्रामात् एते जनाः आगताः
sp009-000214_rv_02	तव पिता मरणोन्मुखः अस्ति
sp009-000215_rv_02	तस्य अन्तिमम् दर्शनम् प्राप्तुम् तथा और्ध्वदैहिकानि कार्याणि कर्तुम् त्वम् एव अधिकारी
sp009-000216_rv_02	अतः एतैः साकम् स्वग्रामम् गत्वा कर्तव्यम् विधिवत् कृत्वा ततः आश्रमम् निवर्तस्व
sp009-000217_rv_02	देवपितृकार्याभ्याम् न प्रमदितव्यम् इति औपनिषदम् वाक्यम् न विस्मर्यताम्
sp009-000218_rv_02	महर्षेः वाक्यम् श्रुत्वा क्षणम् कहोडः सम्भ्रान्तः
sp009-000219_rv_02	तस्य लोचनयोः अश्रूणि दृष्टानि
sp009-000220_rv_02	तथापि क्षणमात्रेण स्थिरीकृतचित्तः
sp009-000221_rv_03	गुरुदेव भवतः आदेशम् उपदेशम् च कदापि न विस्मरामि
sp009-000222_rv_03	इति उक्त्वा कहोडः प्रयाणाय सिद्धः अभवत्
sp009-000223_rv_03	अष्टमीचन्द्रस्य मन्दप्रकाशे गन्तव्यम् अरण्यमार्गेण
sp009-000224_rv_03	मध्ये सर्पेभ्यः हिंस्त्रजन्तुभ्यश्च भयम्
sp009-000225_rv_03	व्याधाः भिल्लाः किराताः इति तत्र तत्र अपायकारिणः जनाः
sp009-000226_rv_03	कण्टकमयः मार्गः न सुगमः
sp009-000227_rv_03	लताभिः पतितैः वृक्षैः च अवरुद्धः
sp009-000228_rv_03	तथापि कहोडः ग्रामजनैः सह प्रयातः
sp009-000229_rv_03	जन्म दत्त्वा परिपाल्य सम्पोष्य
sp009-000230_rv_03	उपनयनम् कृत्वा गुरुकुलम् प्रेषितवतः पितुः ऋणम् कथम् निर्यातयितुम् शक्यते
sp009-000231_rv_03	तस्य प्राणोत्क्रमणात् प्राक् मुखदर्शनम् प्राप्तव्यम्
sp009-000232_rv_03	तेन सह भाषितव्यम् इति कहोडस्य महती आशा
sp009-000233_rv_03	वन्यप्राणिनाम् गर्जनम् कीटानाम् ध्वनिः वा तेन न श्रूयते स्म
sp009-000234_rv_03	ग्रामजनाः मध्ये मध्ये कांश्चन प्रश्नान् कुर्वन्ति स्म तस्य अध्ययनविषये
sp009-000235_rv_03	यन्त्रवत् तेषाम् प्रश्नानाम् उत्तरम् ददत्
sp009-000236_rv_03	कहोडः यावच्छक्ति वेगेन गन्तुम् प्रयतते स्म
sp009-000237_rv_03	अर्धरात्रे अरण्यम् अतीत्य ते कस्यचन ग्रामस्य समीपम् आगताः
sp009-000238_rv_03	तत्र क्वचित् सुप्ताः प्रातः उत्थाय तटाके प्रातर्विधीन् निर्वर्त्य
sp009-000239_rv_03	पुनः चलनम् आरभ्य ते मध्याह्नवेलायाम् स्वग्रामम् प्राप्तवन्तः
sp009-000240_rv_03	कहोडस्य पिता पुत्रस्य आगमनम् प्रतिपालयन् इव सप्राणः आसीत्
sp009-000241_rv_03	कश्चन ब्राह्मणः सुप्तस्य तस्य कर्णे कहोडः आगतः
sp009-000242_rv_03	पश्यतु इति उच्चैः उक्तवान्
sp009-000243_rv_03	कहोडपिता नेत्रे उन्मील्य क्षणम् कहोडम् दृष्टवान्
sp009-000244_rv_03	अस्पष्टैः अक्षरै पुत्रक सत्यम् धर्मम् च मा त्यज
sp009-000245_rv_03	कोपम् लोभम् च त्यज
sp009-000246_rv_03	वेदान् यथाशक्ति अधीष्व
sp009-000247_rv_03	अहम् लोकान्तरम् गन्तुम् सिद्धः अस्मि
sp009-000248_rv_03	तव शुभम् भवतु इति उक्त्वा विरतः
sp009-000249_rv_03	प्राणाः तस्य शरीरम् विहाय उड्डीनाः
sp009-000250_rv_03	कहोडः ग्रामस्य जनैः सान्त्वितः उत्तरक्रियाः निर्वर्तयितुम् सिद्धः अभवत्
sp009-000251_rv_03	कहोडस्य पित्रा किमपि धनम् नार्जितम्
sp009-000252_rv_03	अग्रहारस्य कोणे क्वापि जीर्णम् पर्णगृहम् परम्परागतम् आसीत्
sp009-000253_rv_03	यज्ञेषु दक्षिणात्वेन प्राप्ताः काश्चन धेनवः आसन्
sp009-000254_rv_03	आमन्त्रणनिमन्त्रणेषु लब्धेन भोजनेन वस्त्रेण च कथञ्चित् तेन जीवनम् यापितम्
sp009-000255_rv_03	धनकनकानाम् गन्धः अपि तेन न आघ्रातः
sp009-000256_rv_03	गाः विक्रीय प्राप्तेन धनेन कहोडः पितुः और्ध्वदैहिकानि कर्माणि निर्वर्तितवान्
sp009-000257_rv_03	गृहे अवशिष्टानि धान्यानि ब्राह्मणभोजनाय उपयुक्तानि
sp009-000258_rv_03	सर्वान् क्रियाकलापान् समाप्य द्वित्राणि दिनानि अग्रहारे उषित्वा
sp009-000259_rv_03	ततः सर्वान् अभिवन्द्य आश्रमाभिमुखम् प्रयातः कहोडः
sp009-000260_rv_03	दिवसे एव प्रस्थाय सक्षेमम् गुरुकुलम् प्राप्तवान्
sp009-000261_rv_03	महर्षिः उद्दालकः प्रीत्या तम् समालिङ्ग्य मूर्ध्नि उपाघ्राय तस्य सान्त्वनम् कृतवान्
sp009-000262_rv_03	एतत् लोके अनिवार्यम्
sp009-000263_rv_03	तद् विस्मृत्य बुद्धिम् वेदाध्ययने प्रवर्तय इति च उक्तवान्
sp009-000264_rv_03	कहोडः तदाज्ञाम् पालितवान्
sp009-000265_rv_03	चतुर्षु अपि वेदेषु प्रावीण्यम् प्राप्तव्यम् इति कहोडस्य आकाङ्क्षा
sp009-000266_rv_03	क्रमघनजटाख्याभिः प्रक्रियाभिः वेदान् हृद्गतान् कृत्वा
sp009-000267_rv_03	विद्वत्सभासु नैपुण्यम् प्रदर्श्य प्रशंसा प्राप्तव्या इति तस्य अभिलाषः
sp009-000268_rv_03	वेदानाम् सर्वाणि सूक्तानि सः अधीतवान्
sp009-000269_rv_03	स्वप्ने अपि अखिलम् वेदम् यथावत् पठितुम् सः समर्थः अभवत्
sp009-000270_rv_03	किन्तु मन्त्राणाम् अर्थः तेन न गृहीतः आसीत्
sp009-000271_rv_03	यज्ञकार्येषु मन्त्राणाम् विनियोगः कथम् कर्तव्यः
sp009-000272_rv_03	गृहस्थानाम् ब्राह्मणादीनाम् विवाहादयः कर्मकलापाः कथम्
sp009-000273_rv_03	अनुष्ठापनीयाः इति च तेन अध्येतव्यम् आसीत्
sp009-000274_rv_03	कदाचित् मध्याह्ने पाठः प्रचलति स्म
sp009-000275_rv_03	कहोडः किञ्चन सूक्तम् पठितवान्
sp009-000276_rv_03	महर्षिः तम् अस्य मन्त्रस्य अर्थः कः इति पृष्टवान्
sp009-000277_rv_03	कहोडः तस्य सतीर्थ्याः च शिरः अवनतम् कृतवन्तः
sp009-000278_rv_03	मन्त्रस्य कश्चन अर्थः अस्ति
sp009-000279_rv_03	सः अपि ज्ञातव्यः इति तैः कदापि न चिन्तितम्
sp009-000280_rv_03	महर्षिः उक्तवान् मन्त्रः यदा अर्थानुसन्धानपूर्वकम् पठ्यते
sp009-000281_rv_03	तदा एव तस्य पूर्णम् फलम्
sp009-000282_rv_03	अतः अर्थज्ञाने च यत्नः कर्तव्यः इति
sp009-000283_rv_03	कश्चन ऋषिः उक्तवान् वेदस्य महिमा तस्य शब्देषु वर्तते न तदर्थेषु
sp009-000284_rv_03	वेदस्य सस्वरम् उच्चारणम् एव फलम् जनयति
sp009-000285_rv_03	अर्थस्य विचारः अनावश्यकः
sp009-000286_rv_03	महर्षिः उद्दालकः इदम् श्रुत्वा स्मयमानः उक्तवान्
sp009-000287_rv_03	सत्यम् तथापि केवलेन शब्दोच्चारणेन पूर्णम् फलम् लभ्यते इति न युक्तम्
sp009-000288_rv_03	शब्दाः अर्थम् बोधयितुम् प्रयुज्यन्ते
sp009-000289_rv_03	अतः अर्थम् बुद्ध्वा अनुष्ठानम् कर्तव्यम्
sp009-000290_rv_03	अर्थस्य मननम् च आवश्यकम्
sp009-000291_rv_03	अतः एव वेदः स्वयम् वदति य एवम् वेद
sp009-000292_rv_03	य उ चैनमेवम् वेद इत्यादि
sp009-000293_rv_03	एतानि वचनानि अर्थज्ञानस्य प्रामुख्यम् बोधयन्ति
sp009-000294_rv_03	तदा कश्चन शिष्यः पृष्टवान् यदि अर्थस्य प्राधान्यम्
sp009-000295_rv_03	तर्हि शब्दपरिवर्तनम् कर्तुम् शक्येत
sp009-000296_rv_03	यथा अश्वम् आनय इति लौकिकवाक्ये हयम् आनय इति परिवर्तने कृते न दोषः भवति
sp009-000297_rv_03	तथा वेदे नास्ति
sp009-000298_rv_03	अग्निमीळे पुरोहितम् इत्यस्य स्थाने वह्निमीळे पुरोहितम् इति वक्तुम् न शक्यते
sp009-000299_rv_03	अतः अत्र शब्दस्य एव प्राधान्यम्
sp009-000300_rv_03	महर्षिः उक्तवान् त्वया उक्तम् युक्तम्
sp009-000301_rv_03	वेदेषु कस्यापि शब्दस्य परिवर्तनम् वा
sp009-000302_rv_03	पौर्वापर्यभङ्गो वा न क्रियते
sp009-000303_rv_03	अपौरुषेयत्वेन परिगण्यमाने शब्दराशौ कोऽपि व्यत्यासः मा भूत्
sp009-000304_rv_03	तथापि अर्थज्ञानम् अपि आवश्यकम्
sp009-000305_rv_03	यदधीतमविज्ञातम् निगदेनैव शब्द्यते
sp009-000306_rv_03	अनग्नाविव शुष्कैधो न तज्ज्वलति कर्हिचित्
sp009-000307_rv_03	इति पूर्वर्षिभिः निर्णीतम्
sp009-000308_rv_03	अतः सर्वैः वेदपाठस्य परिशुद्धता रक्षणीया
sp009-000309_rv_03	तथा अर्थज्ञानाय यत्नः अपि करणीयः इति
sp009-000310_rv_03	एवम् तस्य दिनस्य पाठः अवसितः
sp009-000311_rv_04a	गतानि कानिचिद् वर्षाणि
sp009-000312_rv_04a	कहोडस्य वेदाध्ययनम् समाप्तप्रायम्
sp009-000313_rv_04a	अध्ययनस्य समाप्तेः अनन्तरम् गुरवे प्रियाम् दक्षिणाम् दत्त्वा
sp009-000314_rv_04a	समावर्तनम् विधाय गृहस्थाश्रमस्य स्वीकारः उचित इति तेन ज्ञातम् एव
sp009-000315_rv_04a	गुरवे काम् दक्षिणाम् दास्यामि
sp009-000316_rv_04a	इति चिन्ता कहोडस्य चित्तम् बाधते स्म
sp009-000317_rv_04a	तस्य किमपि धनम् न आसीत्
sp009-000318_rv_04a	उद्दालकस्य महर्षेः कहोडः अतितमाम् प्रीतिपात्रम्
sp009-000319_rv_04a	विधेयतया श्रद्धया भक्त्या च तेन गुरुसेवा अविरतम् कृता
sp009-000320_rv_04a	सा सेवा एव पर्याप्ता गुरुदक्षिणा इति महर्षिः भावयति स्म
sp009-000321_rv_04a	अन्यत् किञ्चिदपि कहोडात् सः न अपेक्षितवान्
sp009-000322_rv_04a	काशीनरेशः हरिषेणः यागमेकम् कर्तुम् इच्छति स्म
sp009-000323_rv_04a	तस्य पौरोहित्यम् वोढुम् सः महर्षिम् उद्दालकम् दूतमुखेन याचितवान्
sp009-000324_rv_04a	किन्तु तपोनिरतत्वात् महर्षिः स्वयम् तत्र गन्तुम् अनिच्छन् कहोडम् इतरैः शिष्यैः साकम् तत्र प्रेषितवान्
sp009-000325_rv_04a	पवित्रायाः गङ्गायाः तटे स्थिताम् काशीम् द्रष्टुम् अवसरः कहोडादिभिः लब्धः
sp009-000326_rv_04a	गङ्गायाः पवित्रे जले स्नात्वा ते धन्याः अभवन्
sp009-000327_rv_04a	महता वैभवेन यज्ञः प्राचलत्
sp009-000328_rv_04a	यज्ञशालायाम् प्रातःकाले मध्याह्ने च विविधाः होमाः कार्यकलापाः च भवन्ति स्म
sp009-000329_rv_04a	सायङ्काले सर्वे याज्ञिकाः महाराजस्य अध्यक्षतायाम् विविधान् विषयान् विचारयन्ति स्म
sp009-000330_rv_04a	यज्ञविधौ चर्चायाम् च कहोडस्य वाचम् सर्वे मान्याम् भावयन्ति स्म
sp009-000331_rv_04a	सर्वेषाम् प्रश्नानाम् समाधानम् कहोडः पक्षपातम् विना ददाति स्म
sp009-000332_rv_04a	तस्य वाचि औचित्यम् स्पष्टता च सदा भाति स्म
sp009-000333_rv_04a	श्रुतिम् प्रमाणीकृत्य स सर्वान् विवादान् पर्यहरत्
sp009-000334_rv_04a	एतेन काशीनरेशः अत्यन्तम् तृप्तः अभवत्
sp009-000335_rv_04a	यज्ञसमाप्तौ कहोडम् नितान्तम् अभिनन्द्य तस्मै भूरिदक्षिणाम्
sp009-000336_rv_04a	श्रेष्ठानि वसनानि शतम् धेनूः च दत्त्वा नरेशः अवन्दत
sp009-000337_rv_04a	यज्ञफलप्राप्तिरस्तु सकलसम्पदभिवृद्धिरस्तु इति आशीर्भिः
sp009-000338_rv_04a	नृपम् अनुगृह्य कहोडादयः आश्रमम् प्रत्यागच्छन्
sp009-000339_rv_04a	कहोडादयो विधिवद् प्रत्यागताः इति महर्षिः अतितमाम् अतुष्यत्
sp009-000340_rv_04a	कहोडम् आहूय कहोड प्रियशिष्य तव विद्याभ्यासः समाप्तः
sp009-000341_rv_04a	इतः परम् शास्त्रानुसारेण स्नातको भूत्वा
sp009-000342_rv_04a	समावर्त्य गृहस्थाश्रमम् प्रविश इत्यवदत्
sp009-000343_rv_04a	गुरुवर्य तव अनुग्रहात् मया वेदाः अधिगताः
sp009-000344_rv_04a	किन्तु गृहस्थाश्रमप्रवेशे मम सन्देहः
sp009-000345_rv_04a	पत्नी पुत्राः गृहम् इति एतत् मे बन्धनवत् भाति
sp009-000346_rv_04a	एतस्मिन् जाले अपतित्वा अध्ययने एव निरतः मुक्तिम् साधयितुम् इच्छामि इति कहोडः अब्रवीत्
sp009-000347_rv_04a	कहोड त्वया उच्यमानम् न युक्तम्
sp009-000348_rv_04a	अनुभवः तद्विरुद्धम् कथयति
sp009-000349_rv_04a	देहे पाशवी प्रवृत्तिः वर्तते
sp009-000350_rv_04a	तस्याः दमनम् न सुलभम्
sp009-000351_rv_04a	ताम् प्रवृत्तिम् अतर्पयित्वा साधने प्रवृत्ताः विकृतमानसाः भविष्यन्ति
sp009-000352_rv_04a	अत एव शास्त्रम् ब्रह्मचर्यानन्तरम् गार्हस्थ्यम् विधत्ते
sp009-000353_rv_04a	गौतमम् स्मरसि ननु
sp009-000354_rv_04a	स्मरामि गुरुदेव
sp009-000355_rv_04a	भिल्लस्त्रीसङ्गादेव स पतितः
sp009-000356_rv_04a	अत एव इदम् उच्यते
sp009-000357_rv_04a	ब्रह्मचर्यम् गार्हस्थ्यम् वानप्रस्थम् सन्न्यास इति
sp009-000358_rv_04a	चतुरः आश्रमान् पूर्वे ऋषयः विनोदाय नाकुर्वन्
sp009-000359_rv_04a	शरीरस्य सहजाः अपेक्षाः न बलात्कारेण रोद्धव्याः
sp009-000360_rv_04a	तटाकस्य परीवाहः यथा आवश्यकः तथा शरीरस्य मनसः च
sp009-000361_rv_04a	गुरुवर्य यदि गृहस्थाश्रमे पदम् निधास्यामः तदा तत्र शाश्वती अनर्थपरम्परा
sp009-000362_rv_04a	कुटुम्बभरणस्य चिन्ता पुत्राः पुत्र्यः
sp009-000363_rv_04a	तेषाम् विद्याभ्यासः तासाम् विवाहः इति अनन्तः चिन्ताप्रवाहः
sp009-000364_rv_04a	तत्र कदा कथम् वा ब्रह्मज्ञानम्
sp009-000365_rv_04a	कथम् च आत्मोद्धारः
sp009-000366_rv_04a	कहोड त्वम् ब्रह्मज्ञानी भवितुम् इच्छसीति मम महान् प्रमोदः
sp009-000367_rv_04a	किन्तु क्रमेण सर्वम् साधनीयम्
sp009-000368_rv_04a	सहसा शिखरम् आरोढुम् प्रयत्नम् मा स्म करोः
sp009-000369_rv_04a	सोपानक्रमेण एकैकम् पदम् निधेहि
sp009-000370_rv_04a	एषः मे उपदेशः
sp009-000371_rv_04a	गृहस्थाश्रमम् प्रविष्टेन सर्वम् ब्रह्मादिकम् विस्मर्येत इति मे भीतिः गुरुवर्य
sp009-000372_rv_04a	महर्षिः उद्दालकः किञ्चित् स्मित्वा अब्रवीत्
sp009-000373_rv_04a	किमहम् ब्रह्मविमुखः इति तव भावना
sp009-000374_rv_04a	कहोडेन स्वप्रमादः ज्ञातः
sp009-000375_rv_04a	क्षमाम् प्रार्थयमानः सः उक्तवान् गुरुदेव भवान् सर्वज्ञः
sp009-000376_rv_04a	जलमध्यस्थम् अपि नलिनीदलम् यथा जलेन न सम्पृक्तम्
sp009-000377_rv_04a	तथा भवान् संसारे स्थितः अपि कर्मबन्धमुक्तः
sp009-000378_rv_04a	मादृशाः साधारणाः मानवाः किम् तथा भवितुम् अर्हन्ति
sp009-000379_rv_04a	महर्षिः उक्तवान् कहोड साधारणाः एव साधनेन असाधारणाः भविष्यन्ति
sp009-000380_rv_04a	महान् अपि सिंहः आदौ अशक्तः शावकः एव भवति
sp009-000381_rv_04a	त्वम् ज्ञानी भवितुम् अर्हसि
sp009-000382_rv_04a	अपि च विषयान्तरम् अपि वक्तव्यम् अस्ति
sp009-000383_rv_04a	किम् तत् गुरुदेव
sp009-000384_rv_04a	कृपया कथयतु भवान्
sp009-000385_rv_04a	स्वीकृतगृहस्थाश्रमस्य तव महामेधावी लोकोत्तरः पुत्रः उत्पत्स्येत
sp009-000386_rv_04a	तेन तव पूर्वजाः सर्वे शाश्वतब्रह्मलोकप्राप्तये अर्हाः भविष्यन्ति
sp009-000387_rv_04a	यदि ते मम वाचि विश्वासः तर्हि गृहस्थो भव
sp009-000388_rv_04a	गुरुदेव समस्ताम् वेदविद्याम् प्रदाय माम् अनुगृहीतवति अत्रभवति भवति कथम् न मे विश्वासः भवदाज्ञाम् शिरसा वहन् पालयिष्यामि
sp009-000389_rv_04a	किन्तु ततः पूर्वम् आचार्याय प्रियम् धनमाहृत्य इति उपनिषद्वाणीम् अनुसृत्य
sp009-000390_rv_04a	भवते दक्षिणाम् दातुम् इच्छामि
sp009-000391_rv_04a	ततः एव गृहस्थाश्रमम् प्रवेष्टुम् मम मनः इच्छति
sp009-000392_rv_04b	कहोड मम प्रिया दक्षिणा कीदृशी इति वक्ष्यामि
sp009-000393_rv_04b	अपि दास्यसि अवश्यम् गुरुदेव
sp009-000394_rv_04b	प्राणैरपि विक्रीतैः ताम् दक्षिणाम् सम्पाद्य भवते दास्यामि
sp009-000395_rv_04b	तर्हि शृणु
sp009-000396_rv_04b	सम्पदि न मम आकाङ्क्षा
sp009-000397_rv_04b	तव वंशे जनिष्यमाणस्य महात्मनः पुण्यप्रभावः मम वंशस्यापि यथा स्यात्
sp009-000398_rv_04b	तथा त्वया कर्तव्यम्
sp009-000399_rv_04b	एषा एव मे दक्षिणा अस्तु
sp009-000400_rv_04b	गुरुदेव भवतः वचनस्य तात्पर्यम् मन्दबुद्धिना मया न गृहीतम्
sp009-000401_rv_04b	कृपया विवरणम् क्रियताम्
sp009-000402_rv_04b	विवृणोमि कहोड मदीया सुता सुजाता सम्प्रति परिणययोग्या वर्तते
sp009-000403_rv_04b	ताम् परिणीय त्वम् वंशम् अस्मदीयम् पावय
sp009-000404_rv_04b	एतेन अहम् सन्तुष्टः भविष्यामि
sp009-000405_rv_04b	एतत् श्रुत्वा कहोडस्य मुखम् विकसितम्
sp009-000406_rv_04b	गुरोः पुत्रीम् सः बहुवारम् दृष्टवान् एव
sp009-000407_rv_04b	तस्याः सुन्दरम् मुखम् विशाले नयने
sp009-000408_rv_04b	मधुरः मन्दहासः इति एतत् सर्वम् तेन ज्ञातम् एव
sp009-000409_rv_04b	एतादृशी कन्या लभ्यते चेत् कृतार्थः भविष्यामि इति सः अचिन्तयत्
sp009-000410_rv_04b	गुरुदेव महान् प्रसादः एषः यद् भवान् माम् पुत्र्याः अनुरूपम् वरम् मन्यते
sp009-000411_rv_04b	अनुगृहीतम् आत्मानम् गणयामि
sp009-000412_rv_04b	किन्तु किन्तु किम्
sp009-000413_rv_04b	मया कापि गुरुदक्षिणा न दत्ता इति लज्जा माम् न मुञ्चति
sp009-000414_rv_04b	तर्हि काशीराजेन तुभ्यम् दत्ताः धेनूः मह्यम् दक्षिणारूपेण देहि
sp009-000415_rv_04b	ताः पुनः विवाहे अहम् तुभ्यम् दास्यामि इति महर्षिः सस्मितम् अवदत्
sp009-000416_rv_04b	खगोदरशर्मणः कहोड इति प्रथितस्य
sp009-000417_rv_04b	विवाहः उद्दालकमहर्षेः सुतया सुजातया साकम् ब्राह्मेण विधिना सम्पन्नः
sp009-000418_rv_04b	ऋष्याश्रमेषु प्रवृत्तानाम् विवाहानाम् तुलनया अयम् विवाहः सवैभवः इति गणयितुम् अर्हः आसीत्
sp009-000419_rv_04b	असङ्ख्याः महर्षिशिष्याः इतरे ऋषयः च समागत्य वधूवरौ आशीर्भिः अभिनन्दित वन्तः
sp009-000420_rv_04b	अतिथिभ्यः यथेच्छम् मिष्टान्नम् परिवेषितम्
sp009-000421_rv_04b	सर्वे सन्तृप्ताः सन्तुष्टाः च
sp009-000422_rv_04b	काशी कोसल विदेहादीनाम् राजानः विविधानि उपायनानि वधूवराभ्याम् प्रेषितवन्तः
sp009-000423_rv_04b	सखीभिः यथौचित्यम् अलङ्कृता सुजाता देवकन्या इव राजति स्म
sp009-000424_rv_04b	सुजाता तदा अष्टादशवर्षीया
sp009-000425_rv_04b	मातापित्रोः प्रीतेः पात्रीभूता सा सम्प्रति पत्युः प्रेम्णः पात्रम् च
sp009-000426_rv_04b	कुशाग्रबुद्धिः सा समस्तस्य आश्रमस्य विभूषणवत् आसीत्
sp009-000427_rv_04b	तथापि बाला सती विवाहम् क्रीडाम् मन्यते स्म
sp009-000428_rv_04b	पत्या साकम् कथम् व्यवहर्तव्यम् गृहस्थस्य पत्नी भूत्वा गृहम् कथम् निर्वहणीयम् इति सा न जानाति स्म
sp009-000429_rv_04b	विवाहानन्तरम् अपि पितृगृहे स्थित्वा बालिकाः क्रमेण गृहनिर्वहणादिकम् मातुः
sp009-000430_rv_04b	ऋषिपत्नीभ्यः च विदित्वा रजोदर्शनानन्तरम् पुनः प्राप्तोचितसंस्काराः पतिगृहम् यान्ति स्म
sp009-000431_rv_04b	गृहस्थाश्रमे प्रवेष्टुम् अपेक्षिता प्रबुद्धता यावत् न प्राप्ता तावत् कन्याः पितृगृहे एव वसन्ति स्म
sp009-000432_rv_04b	तत्सम्प्रदायम् अनुसृत्य सुजाता आश्रमे एव अवसत्
sp009-000433_rv_04b	कहोडः स्वकीयम् अग्रहारम् प्राप्नोत्
sp009-000434_rv_04b	विवाहे प्राप्तानि उपायनानि शकटे आरोप्य महर्षिभिः तत्र प्रेषितानि
sp009-000435_rv_04b	प्राचीनम् जीर्णम् गृहम् कहोडेन नवीकृतम्
sp009-000436_rv_04b	तत्र उषित्वा सः कालम् सुखेन अनयत्
sp009-000437_rv_04b	वेदाध्यापनेन पौरोहित्येन यजनेन याजनेन च कहोडस्य कालो याति स्म
sp009-000438_rv_04b	देवकार्याणाम् पितृकार्याणाम् च अनुष्ठापने तस्य नैपुण्यम् सर्वान् आकर्षति स्म
sp009-000439_rv_04b	तस्य एकः दोषः आसीत् यत् यस्मै कस्मै अपि शीघ्रम् सः कुप्यति स्म
sp009-000440_rv_04b	वेदोच्चारणविषये त्वया अत्र त्रुटि कृता इति यः कोऽपि यदि तम् वदेत् तर्हि तस्मै सहसा अक्रध्यत् कहोडः
sp009-000441_rv_04b	सदुद्देशेन कृताम् अपि स्वल्पाम् अपि टीकाम् सः न सहते स्म
sp009-000442_rv_04b	क्षणमात्रेण स्वीयम् शान्तम् स्वभावम् परित्यज्य अग्निपर्वतवत् ज्वलति स्म
sp009-000443_rv_04b	एतादृशः क्रोधः न हिताय इति वृद्धाः तम् उपदिष्टवन्तः
sp009-000444_rv_04b	सत्यम् मम अयम् दोषः इति सः वेलान्तरे अङ्गीकरोति स्म
sp009-000445_rv_04b	पश्चात्तापेन दह्यते स्म
sp009-000446_rv_04b	एवम् न करिष्यामि इति मनसि प्रतिज्ञाम् अपि करोति स्म
sp009-000447_rv_04b	किन्तु तस्य स्वभावः दुरतिक्रमः अपरिवर्तनीयः अभात्
sp009-000448_rv_04b	पुनः कदाचित् यदि एतद् एवम् न त्वया अत्र स्खलितम् अयम् स्वरः अन्यथा कृतः
sp009-000449_rv_04b	इति कश्चित् वदेत् तर्हि कहोडः क्रोधेन आत्मानम् विस्मृत्य कलहायते स्म
sp009-000450_rv_04b	तथापि तस्य विद्या जनान् आकर्षति स्म
sp009-000451_rv_04b	तया तेन भूरि धनम् समार्जितम्
sp009-000452_rv_04b	पत्नी यदा आगमिष्यति तदा सुखेन तिष्ठतु
sp009-000453_rv_04b	इति गृहस्य सुधालेपनादिकम् अकारयत् कहोडः
sp009-000454_rv_04b	यज्ञयागादिषु प्रधानपुरोहितः भूत्वा
sp009-000455_rv_04b	तत्र प्राप्तया दक्षिणया धनकनकधान्यादिसङ्ग्रहम् अपि अवर्धयत्
sp009-000456_rv_04b	तदा तदा सुजातायाः मुग्धम् मुखम् सः स्मरति
sp009-000457_rv_04b	इदानीम् सा कथम् स्यात् इति कल्पना तस्य मनसि उदयते स्म
sp009-000458_rv_04c	कदाचित् सायम् सन्ध्यावन्दनाम् निर्वर्त्य कहोडः स्वगृहे जपनिरतः आसीत्
sp009-000459_rv_04c	तदा द्वौ ऋषिकुमारौ उद्दालकाश्रमात् तत्र आगतौ
sp009-000460_rv_04c	तौ कहोडस्य परिचितपूर्वौ एव
sp009-000461_rv_04c	उभौ अपि प्रवरोच्चारणपूर्वकम् कहोडम् अभिवादितवन्तौ
sp009-000462_rv_04c	आयुष्मन्तौ भूयास्ताम् इति कहोडः तौ आशिषा अभ्यनन्दयत्
sp009-000463_rv_04c	मार्गायासपरिहाराय ताभ्याम् फलानि क्षीरम् च दत्त्वा सुखोपविष्टौ कृत्वा ततः कहोडः उद्दालकमहर्षेः
sp009-000464_rv_04c	गुरुपत्न्याः इतरेषाम् ऋषीणाम् ब्रह्मचारिणाम् च कुशलम् पृष्टवान
sp009-000465_rv_04c	सर्वेषाम् कशलम् इति निवेद्य ऋषिकुमारयोः अन्यतरः उक्तवान्
sp009-000466_rv_04c	महर्षिः भवतः कुशलम् पृष्ट्वा इदम् पत्रम् देयम् इति आदिष्टवान् इति
sp009-000467_rv_04c	ततः वस्त्रावृतम् तालपत्रम् सः कहोडाय अर्पितवान्
sp009-000468_rv_04c	तालपत्रम् अनावृत्तम् कृत्वा कहोडः अवाचयत् स्वस्ति
sp009-000469_rv_04c	आयुष्मन्तम् प्रियशिष्यम् जामातरम् खगोदरशर्माणम् वेदोक्ताभिः आशीर्भिः अनुगृह्य इदम् कथ्यते
sp009-000470_rv_04c	भवता परिणीता अस्मत्सुता सुजाता सम्प्रति गृहस्थस्य भवतः सहधर्मचारिणी भवितुम् योग्या जाता
sp009-000471_rv_04c	अतः शीघ्रम् आश्रमम् आगच्छतु आयुष्मान्
sp009-000472_rv_04c	अस्मान् सर्वान् दर्शनसम्भाषणसंल्लापैः आनन्दयतु
sp009-000473_rv_04c	विधिवत् परिगृह्य पत्नीम् स्वगृहम् नयतु
sp009-000474_rv_04c	द्वितीयाश्रमोचितानि सुखानि अनुभवतु धर्मान् अपि अविकलम् आचरतु
sp009-000475_rv_05	निरीक्षामहे भवतः अत्र आगमनम्
sp009-000476_rv_05	सर्वविधम् श्रेयः अस्तु इति
sp009-000477_rv_05	पत्रस्य वाचनेन कहोडस्य महान् प्रमोदः जातः
sp009-000478_rv_05	पुनः सर्वान् सहाध्यायिनः द्रक्ष्यामि
sp009-000479_rv_05	तैः साकम् सम्भाषणम् करिष्यामि
sp009-000480_rv_05	ऋषिवराणाम् आशिषः लप्स्ये
sp009-000481_rv_05	सुजाताम् यौवनारूढाम् द्रक्ष्यामि तस्याः मुग्धानि वचनानि श्रोष्यामि
sp009-000482_rv_05	इत्यादि चिन्तयन् क्षणकालम् सः लोकम् विस्मृतवान्
sp009-000483_rv_05	ततः कर्तव्यम् पूर्वाङ्गीकृतम् स्मृत्वा ऋषिकुमारौ उद्दिश्य उक्तवान्
sp009-000484_rv_05	प्रतिज्ञातपूर्वाणि कानिचित् यज्ञकर्माणि सन्ति
sp009-000485_rv_05	तानि त्यक्तुम् न शक्नोमि
sp009-000486_rv_05	अतः तानि यथाविधि समाप्य आगामिनि माघमासे द्वितीयायाम् इतः प्रस्थितः
sp009-000487_rv_05	परेद्युः तत्र आश्रमे उपस्थितः भविष्यामि
sp009-000488_rv_05	एतत् महर्षये नमोवाकपुरस्सरम् भवन्मुखेन निवेदयितुम् इच्छामि इति
sp009-000489_rv_05	सन्देशम् स्वीकृत्य ऋषिकुमारौ परेद्युः आश्रमम् प्रति प्रस्थितौ
sp009-000490_rv_05	कहोडस्य तु मनः सदा सुजातायाः चिन्तायाम् मग्नम् अभवत्
sp009-000491_rv_05	तारुण्ये न्यस्तपदा सा कथम् दृश्येत इति मुहर्मुहुः कल्पयित्वा तस्याः रूपम् द्रष्टुम् तत् प्रयतते स्म
sp009-000492_rv_05	द्विगुणीभूतरूपसम्पदः तस्याः कपोलौ स्पृशामि
sp009-000493_rv_05	ताम् दृढम् आलिङ्गामि
sp009-000494_rv_05	तस्याः ताम्राधरम् चुम्बामि इति दिवास्वप्नम् कहोडः अपश्यत्
sp009-000495_rv_05	कतिपयानि दिनानि कथम् नेष्यामि इति च सः चिन्तयति स्म
sp009-000496_rv_05	याज्ञिकेषु कर्मसु अपि सः पूर्वमिव बुद्धिम् निधातुम् न शक्तः अभवत्
sp009-000497_rv_05	कदा उद्दालकाश्रमम् गमिष्यामि
sp009-000498_rv_05	कदा सुजाताम् द्रक्ष्यामि इति तस्य हृदयम् उत्कण्ठितम् नृत्यति स्म
sp009-000499_rv_05	माघमासस्य द्वितीयायाम् शुभतिथौ कहोडः आश्रमम् प्रति प्रस्थितः
sp009-000500_rv_05	वृष्टिः विरता आसीत्
sp009-000501_rv_05	अतः प्रयाणम् सुखकरम्
sp009-000502_rv_05	मार्गे ग्रामेषु अग्रहारेषु च जनाः सन्तोषेण अतिथिसत्कारम् कुर्वन्ति स्म
sp009-000503_rv_05	दिनद्वयप्रयाणम् कृत्वा कहोडः उद्दालकाश्रमम् प्राप्तवान्
sp009-000504_rv_05	महर्षिः उद्दालकः स्वयम् तस्य स्वागतम् अकरोत्
sp009-000505_rv_05	सर्वे आश्रमवासिनः ससम्भ्रमम् तस्य मधुपर्काद्यर्पणे भागिनः अभवन्
sp009-000506_rv_05	राज्ञः इव तस्य सत्काराः कृताः
sp009-000507_rv_05	दुकूलधारिणी आभरणशोभिता सौभाग्यचिह्नालङ्कृता सुजाता
sp009-000508_rv_05	अवनतमुखी मन्दम् मन्दम् आगत्य मातुः आदेशानुसारेण कहोडस्य पादयुगलम् अस्पृशत्
sp009-000509_rv_05	कहोडस्य नयने तस्याः मुखारविन्दे कीलिते इव अभवताम्
sp009-000510_rv_05	तस्य कल्पनाम् अपि अतीत्य सा रूपलावण्यनिधिः जाता
sp009-000511_rv_05	कस्य जन्मनः पुण्येन रूपखनिः इयम् मदीया अभवत् इति कहोडः चिन्तितवान्
sp009-000512_rv_05	सुजाते अपि कुशलिनी त्वम्
sp009-000513_rv_05	इतः परम् आश्रमम् परित्यज्य मदीयम् गृहम् आगन्तव्यम्
sp009-000514_rv_05	अपि सिद्धम् तव मानसम् इति कहोडः अपृच्छत्
sp009-000515_rv_05	लज्जया भूमिम् एव पश्यन्ती सुजाता न किञ्चित् अवदत्
sp009-000516_rv_05	तस्याः माता उक्तवती जामातः
sp009-000517_rv_05	यद्यपि आश्रमे अस्याः स्नेहः बलवान्
sp009-000518_rv_05	किन्तु त्वयि स्नेहः बलवत्तरः
sp009-000519_rv_05	त्वाम् द्रष्टुम् त्वया संलपितुम् च इयम् कियद् उत्सुका आसीद् इति वक्तुम् न शक्नोमि
sp009-000520_rv_05	नूतनः अग्रहारः कथम् स्यात् इति
sp009-000521_rv_05	तत्र ग्रामजीवनस्य अपरिचिता कथम् अहम् गृहकर्माणि निर्वर्तयिष्यामि इति
sp009-000522_rv_05	च अस्याः भयम् आसीत्
sp009-000523_rv_05	यथाशक्ति मया तद् दूरीकृतम्
sp009-000524_rv_05	पत्युः प्रेम एकम् दृढम् चेत् नार्यः सर्वम् अन्यत् सोढुम् सिद्धाः भवन्ति
sp009-000525_rv_05	इयम् पाककर्मणि कुशला
sp009-000526_rv_05	अन्यत् अपि क्रमेण शिक्षिष्यते
sp009-000527_rv_05	त्वया क्षमावता भवितव्यम्
sp009-000528_rv_05	मातः तत्र चिन्ता मास्तु
sp009-000529_rv_05	अस्याः मनः यथा न दूयेत
sp009-000530_rv_05	तथा भवितुम् सर्वथा प्रयत्नम् करिष्यामि इति कहोडः आश्वासयत्
sp009-000531_rv_05	महर्षिः उक्तवान् पुत्रि सुजाते प्रियशिष्यस्य हस्ते त्वाम् समर्प्य मम हृदयम् उच्छ्वसितम्
sp009-000532_rv_05	इतः परम् पतिम् एव दैवम् मन्यमाना तस्य इच्छानुवर्तिनी सुखवती भव
sp009-000533_rv_05	तारुण्यसहजाः अभिलाषाः यथेच्छम् पूर्यन्ताम्
sp009-000534_rv_05	धर्माविरुद्धः कामः अभिलषणीयः एव
sp009-000535_rv_05	युवयोः कृते आश्रमस्य समीपे रमणीयम् एकान्तस्थलम् कल्पितम्
sp009-000536_rv_05	तत्र द्वित्राणि दिनानि सुखेन विहारम् कुरुतम्
sp009-000537_rv_05	ततः शुभतिथौ कहोडस्य ग्रामम् गन्तुम् व्यवस्था करिष्यते
sp009-000538_rv_05	सुजाते सम्मतम् खलु ते
sp009-000539_rv_05	एतत् श्रुतवत्याः सुजातायाः मुखम् सहसा अरुणम् स्विन्नम् च जातम्
sp009-000540_rv_05	क्षणम् मुखम् उन्नमय्य कहोडम् दृष्ट्वा पितः अहम् गमिष्यामि
sp009-000541_rv_05	कार्यान्तरम् अस्ति इति उक्त्वा सा त्वरितैः पदैः ततः अपाक्रामत्
sp009-000542_rv_05	आश्रमस्य अनतिदूरे कश्चन अल्पशैलः आसीत्
sp009-000543_rv_05	तस्मिन् काचित् पर्णशाला विशेषेण नवदम्पत्योः कृते निर्मिता आसीत्
sp009-000544_rv_05	फलपुष्पभरिताः वृक्षाः लताश्च तत्र आसन्
sp009-000545_rv_05	विधिवत् होमादिकम् कृत्वा महर्षिः नवदम्पती तत्र प्रेषितवान्
sp009-000546_rv_06a	रमणीये एकान्ते प्रदेशे सुजाताम् प्रियाम् पत्नीम्
sp009-000547_rv_06a	कहोडः दर्शम् दर्शम् तृप्तिम् न प्राप्तवान्
sp009-000548_rv_06a	सा तु लज्जया अवनतमुखी कदाचित् एव मुखम् उन्नमय्य कहोडम् पश्यति स्म
sp009-000549_rv_06a	तस्याः नेत्रयोः प्रेम कुतूहलम् भयम् च आसन्
sp009-000550_rv_06a	ताम् मृदु आलिङ्य कहोडः अब्रवीत् प्रिये सुजाते मम पूर्वपुण्यबलात् त्वाम् प्राप्तवान् अस्मि
sp009-000551_rv_06a	त्वाम् सदा सुखिताम् कर्तुम् प्रयत्नम् करिष्यामि
sp009-000552_rv_06a	तव इच्छाम् विरुध्य किमपि न करिष्यामि
sp009-000553_rv_06a	किन्तु मम कश्चन दोषः
sp009-000554_rv_06a	अत्यल्पेनापि कारणेन मम कोपः उत्पद्यते
sp009-000555_rv_06a	एतद्विषये त्वया क्षमा धार्या
sp009-000556_rv_06a	अन्यथा तु माम् तव किङ्करम् जानीहि इति
sp009-000557_rv_06a	एतैः वचनैः सुजातायाः हृदयम् सन्तोषेण भरितम्
sp009-000558_rv_06a	पतिः मयि स्निह्यति माम् प्रीणयितुम् सदा प्रयतते
sp009-000559_rv_06a	इतः अधिकम् किम् अपेक्ष्यते इति सा चिन्तितवती
sp009-000560_rv_06a	उक्तवती च अहम् एव तव आदेशानुवर्तिनी दासी
sp009-000561_rv_06a	त्वम् मम स्वामी
sp009-000562_rv_06a	तव सुखम् तव सन्तोषः तव तृप्तिः इत्येतत् एव मम लक्ष्यम्
sp009-000563_rv_06a	पत्युः सेवायाः अधिकम् किम् अस्ति पत्न्याः
sp009-000564_rv_06a	त्वम् अधीतवेदः धर्मस्य वेत्ता च
sp009-000565_rv_06a	मयापि पितुः सन्निधौ किञ्चित् अधीतम्
sp009-000566_rv_06a	त्वत्तः अपि अधिकम् ज्ञातव्यम् इति पिता माम् बोधितवान्
sp009-000567_rv_06a	त्वम् मम न केवलम् पतिः अपि तु गुरुः अपि भव
sp009-000568_rv_06a	ज्ञानप्रपञ्चे माम् अपि प्रवेशय इति
sp009-000569_rv_06a	एवम् परस्परम् वदतोः विविधानि यौवनसुखानि अनुभवतोः तयोः तत्र पञ्चषाणि दिनानि व्यतीतानि
sp009-000570_rv_06a	ततः स्वकर्तव्यानि स्मरन् कहोडः अग्रहारम् गन्तुम् मतिम् कृतवान्
sp009-000571_rv_06a	सुजाता च पतिगृहम् गन्तुम् सिद्धा अभवत्
sp009-000572_rv_06a	तौ शैलाद् आश्रमम् निवृत्तौ
sp009-000573_rv_06a	जन्मनः सुजाता आश्रमात् बहिः न गता
sp009-000574_rv_06a	बाह्यः प्रपञ्चः कीदृशः तत्र जनाः कथम् व्यवहरन्ति
sp009-000575_rv_06a	तेषाम् रीतिः का नीतिः का इति तया न ज्ञातम्
sp009-000576_rv_06a	तस्याः परिचिताः आश्रमवासिनः तत्रत्याः मृगाः पक्षिणः वृक्षाः लताश्च
sp009-000577_rv_06a	एतावत्पर्यन्तम् तस्याः किमपि उत्तरदायित्वम् न आसीत्
sp009-000578_rv_06a	इतः परम् तु कुटुम्बिनी भूत्वा तया सर्वम् निर्वोढव्यम्
sp009-000579_rv_06a	अतः तस्याः माता ताम् सर्वान् पत्नीधर्मान् बोधितवती
sp009-000580_rv_06a	सा उक्तवती सुजाते पत्यै सदा प्रीतिम् भक्तिम् च रक्ष
sp009-000581_rv_06a	अपि च सः शीघ्रकोपी इत्येतत् न विस्मर्तव्यम्
sp009-000582_rv_06a	येन केनापि कारणेन स्वल्पम् अपि अवमानम् न सहते कहोडः
sp009-000583_rv_06a	क्रुद्धः सः स्ववचनस्य परिणामः कः स्यादिति न जानाति
sp009-000584_rv_06a	तादृशेषु अवसरेषु त्वया सहनावत्या भवितव्यम्
sp009-000585_rv_06a	अन्यथा अनर्थः स्याद् अपि
sp009-000586_rv_06a	युवयोः जनिष्यमाणः पुत्रः प्रतिभया जगद्विख्यातः भविष्यति इति तव पित्रा उक्तम् च मा विस्मर इति
sp009-000587_rv_06a	सुजाता सर्वम् अपि श्रुतवती
sp009-000588_rv_06a	सहना तस्याः सहजः गुणः
sp009-000589_rv_06a	आशैशवात् कहोडे तस्याः यः अभिमानः आसीत्
sp009-000590_rv_06a	सः विवाहात् अनन्तरम् द्विगुणः भूत्वा सम्प्रति प्रेमरूपेण परिणतः
sp009-000591_rv_06a	तस्य अध्ययने अध्यापने यजने याजने च सहाया भूत्वा
sp009-000592_rv_06a	यथार्थतया पत्नी भवेयम् इति तस्याः आकाङ्क्षा
sp009-000593_rv_06b	महर्षिः उद्दालकः अपि कहोडम् आहूय समीपे उपवेश्य तम् विविधम् धर्मम् उपदिष्टवान्
sp009-000594_rv_06b	कोपः एव मानवस्य प्रथमः शत्रुः
sp009-000595_rv_06b	सः ज्ञानिना जेतव्यः इति च विशेषेण बोधितवान्
sp009-000596_rv_06b	प्रयाणदिनम् उपस्थितम्
sp009-000597_rv_06b	आश्रमस्य अनतिदूरे स्थितस्य ग्रामस्य कश्चन कृषीवलः महर्षेः भक्तः बलीवर्दशकटम् दम्पत्योः प्रयाणाय आनीतवान्
sp009-000598_rv_06b	तस्मिन् प्रयाणाय आवश्यकानि वस्तूनि सज्जानि आसन्
sp009-000599_rv_06b	मध्येमार्गम् क्षुन्निवृत्तये क्षीरम् दधि पृथुकानि गुडखण्डाः फलानि च आसन्
sp009-000600_rv_06b	सुजातायाः कहोडाय च वल्कलानि कानिचित् उपायनानि च वस्त्रग्रन्थिबद्धानि एकत्र स्थापितानि
sp009-000601_rv_06b	सुजाता अतीव विक्लवा आसीत्
sp009-000602_rv_06b	आ बाल्यात् परिचितम् आश्रमम् त्यक्त्वा दूरम् गन्तव्यम्
sp009-000603_rv_06b	प्रत्यहम् ये वृक्षाः याः लताः च दृश्यन्ते स्म स्पृश्यन्ते स्म तान् विहाय गन्तव्यम्
sp009-000604_rv_06b	ये मृगाः तया प्रीत्या पोषिताः याः गावः स्नेहेन पालिताः
sp009-000605_rv_06b	ये पक्षिणः तस्याः हस्तात् धान्यानि भक्षयन्ति स्म तान् सर्वान् हित्वा गन्तव्यम्
sp009-000606_rv_06b	एकैकम् अपि सा निर्भरम् वीक्ष्य हस्ताभ्याम् अस्पृशत्
sp009-000607_rv_06b	वृक्षकाणाम् आलवालानि जलेन अपूरयत्
sp009-000608_rv_06b	पुत्रि आगच्छ प्रयाणाय शकटम् सिद्धम् तिष्ठति
sp009-000609_rv_06b	इति पित्रा आहूता अन्तिमतया सर्वम् वीक्ष्य
sp009-000610_rv_06b	नयनाञ्चलयोः उत्पन्नानि अश्रूणि अङ्गुल्या प्रोञ्छन्ती शकटस्य समीपम् आगता
sp009-000611_rv_07a	कहोडः गुरोः गुरुपत्न्याः च पादयोः पतित्वा आशिषः गृहीत्वा शकटम् आरोहत्
sp009-000612_rv_07a	सुजाता पितुः पादौ स्पृष्टवती
sp009-000613_rv_07a	जाते सुजाते पत्युः प्रिया ज्ञानिप्रसविनी च भूयाः
sp009-000614_rv_07a	श्रेयोऽस्तु इति सगद्गदेन कण्ठेन सः उक्तवान्
sp009-000615_rv_07a	ततः सुजाता मातरम् वन्दितुम् गता
sp009-000616_rv_07a	सा साश्रुनयना ताम् दृढम् आलिङ्ग्य मूर्ध्नि उपाघ्राय किमपि वक्तुम् अशक्ता मनसा एव सर्वाः आशिषः दत्तवती
sp009-000617_rv_07a	अम्ब त्वाम् विहाय कथम् जीविष्यामि इति वदन्ती सुजाता आत्मानम् नियन्त्रयितुम् अशक्ता
sp009-000618_rv_07a	मन्दम् रोदितुम् आरब्धवती
sp009-000619_rv_07a	गद्गदितेनापि गम्भीरेण स्वरेण महर्षिः
sp009-000620_rv_07a	पुत्रि पतिगृहे स्थित्वा स्वयम् माता भूत्वा मातुः विरहम् सहिष्यसे
sp009-000621_rv_07a	इदानीम् प्रतिष्ठस्व इति उक्तवान्
sp009-000622_rv_07a	सुजाता कथञ्चित् बाहुबन्धनम् शिथिलीकृत्य
sp009-000623_rv_07a	मन्दम् रुदती एव शकटस्य समीपम् आगता
sp009-000624_rv_07a	कहोडः करावलम्बनम् दत्त्वा ताम् शकटम् आरोहयत्
sp009-000625_rv_07a	गुरुपत्नी शकटसमीपम् आगत्य
sp009-000626_rv_07a	कहोड त्वाम् अहम् पुत्रवत् पालितवती
sp009-000627_rv_07a	इदानीम् मम पुत्री तव हस्तयोः अर्पिता
sp009-000628_rv_07a	सा अनभिज्ञा
sp009-000629_rv_07a	बहुधा कर्तव्ये स्खलेद् अपि
sp009-000630_rv_07a	क्षमस्व ताम् यदि अपराध्यति
sp009-000631_rv_07a	मयि तथा करुणा दर्शिता स्यात्
sp009-000632_rv_07a	इति दीनेन स्वरेण याचितवती
sp009-000633_rv_07a	अम्ब किमिदम् कथ्यते
sp009-000634_rv_07a	भवत्याः उदरे अजातः अपि अहम् भवत्याः शिशुः एव
sp009-000635_rv_07a	भवत्या मम कति अपराधाः न सोढाः
sp009-000636_rv_07a	कदापि नाहम् भवत्या दण्डितः
sp009-000637_rv_07a	प्रीत्या सुजाताम् पालयामि
sp009-000638_rv_07a	निधिमिव ताम् रक्षामि
sp009-000639_rv_07a	तत्र भवत्याः चिन्ता मास्तु इति कहोडः उक्तवान्
sp009-000640_rv_07a	शुभमस्तु प्रस्थीयताम् इति महर्षिणा आदिष्टः
sp009-000641_rv_07a	शाकटिकः बलीवर्दौ हस्ताभ्याम् अस्फालयत्
sp009-000642_rv_07a	शकटम् प्रस्थितम्
sp009-000643_rv_07a	तमसापर्यन्तम् अनुगम्य आश्रमवासिनः प्रतिनिवृत्ताः
sp009-000644_rv_07a	कहोडस्य प्रयाणम् सुखमयम् आसीत्
sp009-000645_rv_07a	नवोढा पत्नी समीपे उपविष्टा
sp009-000646_rv_07a	श्रवणमधुरम् किङ्किणीनादम् कृत्वा चलन्तौ बलीवर्दौ
sp009-000647_rv_07a	मन्दम् वहमानः सुमगन्धवाही पवमानः नयनासेचनकम् दृश्यम्
sp009-000648_rv_07a	तत्र तत्र हरिततृणानि चरन्तः हरिणाः इति सर्वम् अपि कहोडम् सन्तोषसागरे निमज्जयति स्म
sp009-000649_rv_07a	मध्येमार्गम् कस्मिंश्चिद् ग्रामे विश्रम्य पुनः प्रस्थितौ दम्पती अग्रहारम् प्राप्तवन्तौ
sp009-000650_rv_07a	सुजाता कहोडयोः गृहस्थजीवनम् सुखमयम् आसीत्
sp009-000651_rv_07a	जनाः कहोडम् आद्रियन्ते स्म सर्वेषु यज्ञकर्मसु
sp009-000652_rv_07a	अतः तस्य गृहे धनधान्यसमृद्धिः आसीत्
sp009-000653_rv_07a	अतिथीन् सः देवतावद् भावयन् सत्करोति स्म
sp009-000654_rv_07a	गाः प्रीत्या पालयति स्म
sp009-000655_rv_07a	दिवसाः क्षणाः इव यान्ति स्म
sp009-000656_rv_07a	कस्य वा सुखम् शाश्वतम्
sp009-000657_rv_07a	कहोडस्य जीवनेऽपि अनिरीक्षितः प्रक्षोभः आगतः
sp009-000658_rv_07a	तेन काचित् वार्ता जनानाम् मुखात् श्रुता
sp009-000659_rv_07a	उद्दालकाश्रमाद् बहिष्कृतः गौतमः दस्युः जातः
sp009-000660_rv_07a	दस्यूनाम् दलम् कृत्वा सः ग्रामान् लुण्टति स्म च
sp009-000661_rv_07a	विशेषतः तस्य द्वेषः ऋष्याश्रमाणाम् उपरि आसीत्
sp009-000662_rv_07a	तस्य क्रौर्यम् अपरिमितम् आसीत्
sp009-000663_rv_07a	जनानाम् पीडा तस्य क्रीडा आसीत्
sp009-000664_rv_07a	जनान् बहुधा हिंसित्वा तेषाम् यातनाम् दृष्ट्वा गौतमः साट्टहासम् नन्दति स्म
sp009-000665_rv_07a	अयम् ग्रामः लुण्टितः असौ आश्रमः ध्वस्तः एते जनाः हताः
sp009-000666_rv_07a	इति वार्ताः जनान् दिने दिने त्रासयितुम् आरभन्त
sp009-000667_rv_07a	कस्मिंश्चिद् दिने दस्युदलम् कहोडस्य अग्रहारम् अपि आक्रामत्
sp009-000668_rv_07a	दृष्टम् सर्वम् अपि जनम् दस्यवः लगुडैः प्रहृतवन्तः
sp009-000669_rv_07a	आक्रन्दनध्वनिः गगनम् अस्पृशत्
sp009-000670_rv_07a	तमपि अतिशय्य दस्यूनाम् अट्टहासध्वनिः शैलानाम् कन्दरेषु प्रतिध्वनितः अभवत्
sp009-000671_rv_07a	गृहेषु स्थितम् धनधान्यादि दस्युभिः लुण्टितम्
sp009-000672_rv_07a	कहोडस्य गृहम् प्रविष्टः गौतमः कहोडम् दृष्ट्वा उच्चैः हसित्वा
sp009-000673_rv_07a	अरे कहोड ऋषिवर्य वेदपारङ्गत अपि कुशलम् इति सोल्लुण्ठनम् पृष्टवान्
sp009-000674_rv_07a	गौतम एतत् सर्वम् कृत्वा कुशलम् पृच्छसि ननु
sp009-000675_rv_07a	उत्तमे वंशे जातः कथम् एवम् व्रात्यः इव दस्युः जातः
sp009-000676_rv_07a	किम् तव उचितम् इदम् इति कहोडः पृष्टवान्
sp009-000677_rv_07a	रे ब्राह्मणाधम उचितम् किम् अनुचितम् किमिति नाहम् गणयामि
sp009-000678_rv_07a	अद्य अहम् सुखी
sp009-000679_rv_07a	मम आज्ञाम् शतशः जनाः पालयन्ति
sp009-000680_rv_07a	यदिच्छामि तत् खादामि
sp009-000681_rv_07a	यावदिच्छामि तावत् सुराम् पिबामि
sp009-000682_rv_07a	याम् सुन्दरीम् पश्यामि तया सुखम् अनुभवामि
sp009-000683_rv_07a	इन्द्रवत् सुखानि अनुभवामि
sp009-000684_rv_07a	मम नाम श्रुत्वा राजानः अपि कम्पन्ते
sp009-000685_rv_07a	इतः अधिकम् किम् साधनीयम् इति गौतमः सगर्वम् उक्तवान्
sp009-000686_rv_07a	गौतम लज्जितव्यम् त्वया
sp009-000687_rv_07a	पापेन अर्जितम् सर्वम् शीघ्रमेव विनश्यति
sp009-000688_rv_07a	पापस्य विषमयम् फलम् भोक्तव्यम् भविष्यति
sp009-000689_rv_07a	अद्य वा श्वः वा राजभटैः गृहीतः शूले आरोपितः भविष्यसि
sp009-000690_rv_07a	ततः नरके पतिष्यसि
sp009-000691_rv_07a	धिक् त्वाम् इति दृढेन स्वरेण उक्तवान् कहोडः
sp009-000692_rv_07a	कहोड मामेव निन्दसि
sp009-000693_rv_07a	पश्य ते यत् करिष्यामि इति गर्जन् गौतमः कशया तीव्रम् प्रहृतवान् कहोडम्
sp009-000694_rv_07a	तेन प्रहारेण कहोडः भूमौ पतित्वा
sp009-000695_rv_07a	हा अम्ब इति क्रन्दनम् कृतवान्
sp009-000696_rv_07b	पादेन कहोडम् समाहृत्य हसन् गौतमः अरे तुच्छबुद्धे पुरा भिल्लपल्ल्याम् माम् ग्राहितवान् त्वम्
sp009-000697_rv_07b	अद्य तदर्थम् त्वाम् पाठम् बोधयिष्यामि
sp009-000698_rv_07b	यथा त्वम् दरिद्रः निर्गतिकः सदोपवासी भविष्यसि तथा करोमि
sp009-000699_rv_07b	इति कथयित्वा स्वानुचरान् आहूय कहोडस्य गृहम् अग्निसात् कुरुत इति आदिष्टवान्
sp009-000700_rv_07b	निमेषमात्रे दस्यवः तस्य गृहे स्थितानि वस्त्रधान्यादीनि वस्तूनि लुण्टित्वा
sp009-000701_rv_07b	तत्र तत्र तैलम् विकीर्य अग्निम् प्रज्वालितवन्तः
sp009-000702_rv_07b	अपेक्षितम् सर्वम् अश्वानाम् पृष्ठे आरोप्य दुर्गमम् अरण्यम् गतवन्तः
sp009-000703_rv_07b	अग्रहारस्य जनानाम् रोदनध्वनिम् शृण्वन् स्वयम् च वेदनया पीड्यमानः कहोडः कञ्चित् कालम् अनयत्
sp009-000704_rv_07b	पुष्पावचयार्थम् काननम् गता सुजाता प्रत्यागता
sp009-000705_rv_07b	ग्रामम् धूमायमानम् दृष्ट्वा व्याकुला सा धावन्ती गृहम् प्राप्तवती
sp009-000706_rv_07b	दग्धप्रायम् गृहम् दृष्ट्वा कारणम् अजानती पतिम् अन्विष्यन्ती सा इतस्ततः अटितवती
sp009-000707_rv_07b	क्वचित् वृक्षस्य अधः पतितः विह्वलः दूयमानः कहोडः तस्याः गोचरः अभवत्
sp009-000708_rv_07b	क्रन्दन्ती सा तत्समीपम् गत्वा तम् अङ्कम् आरोप्य
sp009-000709_rv_07b	किमिदम् कः पापी भवन्तम् पीडितवान्
sp009-000710_rv_07b	समस्तः अग्रहारः श्मशानसदृशः कृतः केन दुरात्मना इति पृष्टवती
sp009-000711_rv_08	दीर्घम् श्वसन् कहोडः सुजाते दस्यवः ग्रामम् प्रविष्टवन्तः
sp009-000712_rv_08	अस्माकम् सर्वस्वम् ते लुण्टितवन्तः
sp009-000713_rv_08	गृहे च अग्निम् प्रज्वाल्य सकलम् दग्ध्वा गताः
sp009-000714_rv_08	दुर्दैवस्य लीला इयम् इति उक्तवान्
sp009-000715_rv_08	अग्रहारस्य सर्वेषु गृहेषु इयम् एव स्थितिः
sp009-000716_rv_08	न केवलम् वस्तूनि दस्युभिः अपहृतानि अपि तु युवतयः अपि
sp009-000717_rv_08	तासाम् मातरः पितरः भ्रातरः च अतीव दुःखिताः उच्चैः रुदन्ति स्म
sp009-000718_rv_08	एतस्याम् परिस्थितौ कः कस्य समाधानम् करोति सर्वे समानदुःखाः आसन्
sp009-000719_rv_08	कमलदलपुटेन जलम् आनीय पत्ये दत्त्वा सुजाता तम् समादधात्
sp009-000720_rv_08	सुजाते सुदैवात् तस्मिन् दुष्काले त्वम् अत्र न आसीः
sp009-000721_rv_08	अन्यथा दुष्टः गौतमः त्वाम् अपि अनेष्यत्
sp009-000722_rv_08	करुणावता इन्द्रेण त्वम् रक्षिता
sp009-000723_rv_08	पुनः अयम् अग्रहारः निर्मातव्यः
sp009-000724_rv_08	कथम् इति न जानामि इति सः उक्तवान्
sp009-000725_rv_08	सः दस्युपाशः गौतमः कीटनाशम् नश्यतु
sp009-000726_rv_08	तस्य शिरसि वज्रम् पततु इति सुजाता भूयो भूयः दस्युनायकम् निन्दितवती
sp009-000727_rv_08	वृक्षाः एव तद्रात्रौ जनानाम् गृहाणि अभवन्
sp009-000728_rv_08	गतेषु कतिषुचित् मासेषु अग्रहारस्य स्थितिः यथापूर्वम् भवितुम् आरभत
sp009-000729_rv_08	कैश्चित् पर्णशालाः निर्मिताः
sp009-000730_rv_08	कैश्चित् पूर्वाणि जीर्णानि गृहाणि यथाशक्ति नवीकृतानि
sp009-000731_rv_08	दैनिकम् जीवनम् परावलम्बनेन चलति स्म
sp009-000732_rv_08	उदारहृदयाः केचन ग्रामान्तरजनाः आहारपदार्थान् तदा तदा यच्छन्ति स्म
sp009-000733_rv_08	कश्चिद् राजा पञ्चषाः गाः दत्तवान्
sp009-000734_rv_08	एवम् अपि अग्रहारस्य गृहे गृहे दारिद्र्यम् नृत्यति स्म
sp009-000735_rv_08	पूर्वमिव सुखम् न आसीत्
sp009-000736_rv_08	कस्यापि मुखे सन्तोषः न दृश्यते स्म
sp009-000737_rv_08	सर्वे जनाः कानने फलानाम् मूलानाम् कन्दानाम् च अन्वेषणे कालम् नयन्ति स्म
sp009-000738_rv_08	वेदाध्ययनम् पुराणश्रवणम् शास्त्रचर्चा इत्यादि विरलतरम् अभवत्
sp009-000739_rv_08	वर्षर्तुः आगमिष्यति वृष्टिः भविष्यति
sp009-000740_rv_08	तदा व्रीहीन भूमौ उप्त्वा पुनः समृद्धिमन्तः भविष्यामः इति जनानाम् आशा आसीत्
sp009-000741_rv_08	किन्तु इन्द्रः अपि कुपितः
sp009-000742_rv_08	मेघाः एव न दृष्टाः
sp009-000743_rv_08	आकाशात् जलबिन्दुः अपि न पतितः
sp009-000744_rv_08	तमसा दिने दिने कृशतरा अभवत्
sp009-000745_rv_08	पातुमपि जलम् दुर्लभम् सञ्जातम्
sp009-000746_rv_08	वृक्षाः विरलफलाः अभवन्
sp009-000747_rv_08	भूमौ अपि कन्दानि दुर्लभानि जातानि
sp009-000748_rv_08	एतादृशस्थितौ जनैः कथम् यज्ञाः क्रियन्ते
sp009-000749_rv_08	वेदपारगान् अपि विप्रान् कः पृच्छति
sp009-000750_rv_08	सर्वत्र निराशता प्रसृता
sp009-000751_rv_08	अद्य मध्याह्ने भक्षयितुम् किम् लभ्यते इति एषः एव प्रश्नः सर्वेषाम् मुख्यः आसीत्
sp009-000752_rv_08	कहोडः अतितमाम् खिन्नः विषण्णः दीनः च अभवत्
sp009-000753_rv_08	महर्षेः आश्रमम् गत्वा साहाय्यम् पृच्छ
sp009-000754_rv_08	इति सुजाता तम् बहुवारम् उक्तवती
sp009-000755_rv_08	किन्तु श्वशुरस्य गृहे याचकत्वेन स्थातुम् कहोडः अलज्जत
sp009-000756_rv_08	क्लेशमयेषु एतेषु दिनेषु सुजातायाम् गर्भलक्षणानि दृष्टानि
sp009-000757_rv_08	येन सन्तोष्टव्यम् आसीत्
sp009-000758_rv_08	तेन सा अधिकाम् चिन्ताम् एव प्राप्तवती
sp009-000759_rv_08	कदाचित् सा मनसि बहु सङ्कोचम् अनुभवन्ती पतिम् उक्तवती
sp009-000760_rv_08	मया किञ्चित् वक्तुम् इष्यते
sp009-000761_rv_08	सुकाले सन्तोषम् या वार्ता जनयेत्
sp009-000762_rv_08	सा दुष्काले निर्वेदम् दुःखम् वा जनयेत्
sp009-000763_rv_08	किम् करोमि निरुपाया अस्मि
sp009-000764_rv_08	इदम् कथनीयम् एव
sp009-000765_rv_08	निर्विकारः कहोडः उक्तवान्
sp009-000766_rv_08	सुजाते कथय विधिना निर्दयेन कृताः प्रहाराः माम् सम्प्रति भावनाविहीनम् कृतवन्तः
sp009-000767_rv_08	इतः अधिकम् दुःखम् किम् भवेत् इति सर्वम् सोढुम् सिद्धः अस्मि
sp009-000768_rv_08	यद् वक्तुम् इच्छसि तद् उच्यताम्
sp009-000769_rv_08	अहम् गर्भिणी जाता अस्मि
sp009-000770_rv_08	षट्सु पञ्चसु वा मासेषु माता भविष्यामि
sp009-000771_rv_08	एवम् नु
sp009-000772_rv_08	एतद्विषये किमिति चिन्ताक्रान्ता त्वम्
sp009-000773_rv_08	इति स्थितप्रज्ञः इव कहोडः पृष्टवान्
sp009-000774_rv_08	इदानीम् एव जीवनम् कष्टमयम् अस्ति
sp009-000775_rv_08	इतःपरम् कन्दमूलफलानाम् आहरणाय अहम् काननम् गन्तुम् अपि असमर्था भविष्यामि
sp009-000776_rv_08	गृहे गावः अपि न सन्ति
sp009-000777_rv_08	शिशवे किम् दास्यामः
sp009-000778_rv_08	कथम् तम् पोषयामः
sp009-000779_rv_08	का वा अस्माकम् गतिः
sp009-000780_rv_08	इति सातङ्कम् सुजाता पृष्टवती
sp009-000781_rv_08	सुजाते लोके विधिनियमानुसारेण सृष्टिः जायते
sp009-000782_rv_08	सम्प्रति अनावृष्ट्य लोकः बाधितः
sp009-000783_rv_08	भूमिः सस्यरहिता
sp009-000784_rv_08	लताः पुष्पहीनाः
sp009-000785_rv_08	वृक्षाः फलवियुक्ताः
sp009-000786_rv_08	किन्तु श्वः यदि इन्द्रः प्रसन्नः भविष्यति तर्हि सकला
sp009-000787_rv_08	प्रकृतिः समृद्धिमयी भविष्यति
sp009-000788_rv_08	चिन्ताम् मा कार्षीः
sp009-000789_rv_08	किम् प्राणिनः आरण्यकाः इत्थम् चिन्तया बाध्यन्ते
sp009-000790_rv_08	इति कहोडः सविमर्शम् अकथयत्
sp009-000791_rv_08	ते तु आलोचनाशक्तिरहिताः
sp009-000792_rv_08	वयम् मानवाः
sp009-000793_rv_08	चिन्तयितुम् शक्तिः अस्मासु अस्ति
sp009-000794_rv_08	कथम् चिन्ताक्रान्ताः न भवामः
sp009-000795_rv_08	अस्तु
sp009-000796_rv_08	तथापि तया चिन्तया पीडिताः मा स्म भवाम
sp009-000797_rv_08	कष्टानि च सुखानि च चक्रस्य अराणीव ऊर्ध्वम् अधः च गच्छन्ति
sp009-000798_rv_08	अस्माकम् अपि उत्तमानि दिनानि भविष्यन्ति
sp009-000799_rv_08	अहम् तु चिन्तया विक्लवा अस्मि
sp009-000800_rv_08	शिशुम् जगति आनीय तस्मै अन्नम् वस्त्रम् च दातुम् अशक्ताः तस्मै अपराध्यामः इति भावना मे हृदयस्य अन्तरालम् तुदति
sp009-000801_rv_08	एतत् श्रुतवतः कहोडस्य क्रोधः समुत्पन्नः
sp009-000802_rv_09	पाणिना शिरः ताडयन् त्वादृशी भार्या मया किमिति ऊढा
sp009-000803_rv_09	तव पाणिग्रहणम् एव मम महान् अपराधः
sp009-000804_rv_09	किमहम् करवाणि नश्य क्वापि इति वदन् एव स्वयम् ततः दूरम् अपासरत्
sp009-000805_rv_09	किम् कर्तव्यम् इति सुजातया न ज्ञातम्
sp009-000806_rv_09	प्रतिदिनम् पर्याप्तम् भोजनम् अपि न लभ्यते स्म
sp009-000807_rv_09	यज्ञम् को वा दुर्भिक्षे कारयति
sp009-000808_rv_09	अतः कहोडः निष्कर्मा आसीत्
sp009-000809_rv_09	केषुचित् दिनेषु केवलम् जलम् एव पीत्वा दम्पती सुप्तवन्तौ
sp009-000810_rv_09	शीतेन आत्मानम् रक्षितुम् ताभ्याम् पर्याप्तानि वल्कलानि अपि न लब्धानि
sp009-000811_rv_09	एवम् स्थितेऽपि अन्तर्वत्नीम् सुजाताम् गर्भे वर्धमानः शिशुः तोषयति स्म
sp009-000812_rv_09	शिशोः कादाचित्कम् चलनम् वलनम् च तस्याः महान्तम् सन्तोषम् जनयति स्म
sp009-000813_rv_09	कहोडस्य पुत्रः लोकोत्तरः जगत्पूज्यः ज्ञानी भविष्यति
sp009-000814_rv_09	इति पित्रा उद्दालकमहर्षिणा उक्तपूर्वम् स्मृत्वा सा आनन्दति स्म
sp009-000815_rv_09	महर्षेः वाक्यम् कदापि मिथ्या न भविष्यति इति तस्याः दृढः विश्वासः
sp009-000816_rv_09	कहोडस्य विद्या तदानीम् फलवती अर्थकरी च नासीत्
sp009-000817_rv_09	दिनेषु गच्छत्सु तस्य नैराश्यम् अवर्धत
sp009-000818_rv_09	तेन सह तस्य कोपनत्वम् अपि
sp009-000819_rv_09	निष्कारणम् सः कुप्यति स्म
sp009-000820_rv_09	कदाचित् मध्याह्ने भुक्तफला सुजाता पर्णशालायाम् कटे शयिता आसीत्
sp009-000821_rv_09	श्रान्ता सा गाढम् निद्रिता
sp009-000822_rv_09	तदा कहोडः अन्यत् किमपि कर्तुम् अशक्नुवन् कांश्चित् मन्त्रान् पठति स्म
sp009-000823_rv_09	अभ्यासस्य वैरल्यात् शरीरस्य शैथिल्यात् च तस्य मन्त्रोच्चारणे विस्वरता जाता
sp009-000824_rv_09	सहसा कस्यापि हासध्वनिः श्रुतः
sp009-000825_rv_09	वेदपठनम् विरमय्य कहोडः समन्ततः दृष्टवान्
sp009-000826_rv_09	न कश्चित् तत्र दृष्टः
sp009-000827_rv_09	सुजाता एव हसितवती
sp009-000828_rv_09	सा सुप्ता इव अभिनयति इति तस्य कोपः उत्पन्नः
sp009-000829_rv_09	पृष्टवान् सः सुजाते मयि वेदपाठम् कुर्वति किम् हसति
sp009-000830_rv_09	सुजाता सुषुप्तौ आसीत्
sp009-000831_rv_09	सा कथम् उत्तरम् ददाति
sp009-000832_rv_09	किन्तु पुनः सः एव हासध्वनिः श्रुतः
sp009-000833_rv_09	कः माम् उपहसति
sp009-000834_rv_09	इति कहोडः सक्रोधम् बद्धभ्रुकुटिः सन् पृष्टवान्
sp009-000835_rv_09	अहम् तव सुतः
sp009-000836_rv_09	मातुः उदरे अस्मि
sp009-000837_rv_09	अहम् हसितवान् इति उत्तरम् श्रुतम्
sp009-000838_rv_09	किम् गर्भतः शिशुः
sp009-000839_rv_09	तव हासस्य किम् कारणम्
sp009-000840_rv_09	इति कोपेन असहनया च कम्पमानध्वनिः कहोडः पृष्टवान्
sp009-000841_rv_09	लोके प्रवर्तमानम् किमपि अहम् द्रष्टुम् न शक्नोमि
sp009-000842_rv_09	किन्तु शब्दः श्रूयते
sp009-000843_rv_09	तव मन्त्रपठनम् मया श्रुतम्
sp009-000844_rv_09	महर्षेः उद्दालकस्य शिष्यः भूत्वा अपस्वरम् पठितुम् कथम् न लज्जसे
sp009-000845_rv_09	इति गर्भस्थस्य शिशोः वचनम् श्रुतम्
sp009-000846_rv_09	कहोडः कोपम् नियन्त्रयितुम् अशक्तः अभवत्
sp009-000847_rv_09	अन्यम् कमपि उपालम्भम् श्रोतुम् शक्तः सः वेदपाठविषये तु असहनमूर्तिः एव
sp009-000848_rv_09	क्रोधाविष्टः स्विन्नः कम्पमानगात्रः सः गर्जितवान् किम् जल्पसि
sp009-000849_rv_09	वेदस्य विषयम् त्वम् किम् जानासि
sp009-000850_rv_09	मम वेदपठने दोषम् कथयितुम् तव कः अधिकारः इति
sp009-000851_rv_09	हसन् एव शिशुः अवदत् अहम् पूर्वस्मिन् जन्मनि कृताध्ययनः
sp009-000852_rv_09	न केवलम् वेदान् अपि तु प्रातिशाख्यम् अपि पठितवान्
sp009-000853_rv_09	अद्य भवता अष्टसु स्थलेषु विस्वरता कृता
sp009-000854_rv_09	लज्जास्पदम् ननु इदम् इति
sp009-000855_rv_09	क्रोधपिशाचः कहोडम् आवृणोत्
sp009-000856_rv_09	तस्य युक्तायुक्तविवेचना दूरीभूता
sp009-000857_rv_09	नेत्रे रक्ते सञ्जाते
sp009-000858_rv_09	शरीरम् अकम्पत
sp009-000859_rv_09	सः समीपस्थात् पात्रात् जलम् चुलुके गृहीत्वा अभिमन्त्र्य
sp009-000860_rv_09	गर्वेण मदीये वेदपठने अष्ट दोषान् कथितवतः तव शरीरे अष्टसु स्थलेषु वक्रता जायताम्
sp009-000861_rv_09	त्वम् अष्टावक्रो भव इति वदन् शापजलम् सुजातायाः उदरस्य उपरि प्रौक्षत्
sp009-000862_rv_09	शीतजलस्य स्पर्शेन निद्रायाः उत्थिता सुजाता
sp009-000863_rv_09	पत्युः रुद्ररूपम् दृष्ट्वा चकिता अपृच्छत्
sp009-000864_rv_09	नाथ किम् भवतः उग्रम् रूपम्
sp009-000865_rv_09	किमिति ममोपरि जलम् प्रोक्षितम्
sp009-000866_rv_09	क्रोधगृहीतः कहोडः परुषेण ध्वनिना उक्तवान्
sp009-000867_rv_09	तव उदरे स्थितः दुष्टः शिशुः मम मन्त्रोच्चारणे अष्ट दोषान् उक्तवान्
sp009-000868_rv_09	अतः अष्टावक्रो भव इति तम् शप्तवान् अस्मि
sp009-000869_rv_09	अनुभवतु सः गर्वस्य फलम्
sp009-000870_rv_10	एतत् श्रुत्वा सुजाता उच्चैः रोदितुम् आरब्धवती
sp009-000871_rv_10	नाथ किम् कृतम् भवता
sp009-000872_rv_10	नश्यतु भवतः कोपः
sp009-000873_rv_10	देवस्य इन्द्रस्य कृपया जायमानम् शिशुम् जननात् प्राक् एव स्वयम् पिता शप्तवान्
sp009-000874_rv_10	अहो एतादृशम् घोरम् शापम् दातुम् कथम् तव हृदयम् अन्वमन्यत
sp009-000875_rv_10	चोराय गौतमाय किम् शापम् दत्तवान् भवान्
sp009-000876_rv_10	गर्भस्थम् शिशुम् शप्तवान् धन्यः किल भवान्
sp009-000877_rv_10	प्रथमतः वयम् दरिद्राः
sp009-000878_rv_10	जनिष्यमाणम् शिशुम् कथम् पालयिष्यामि इति चिन्ता माम् पीडयति स्म
sp009-000879_rv_10	स च शिशुः सर्वाङ्गेषु वक्रः इतस्ततः गन्तुम् अपि अशक्तः भविष्यति चेत् किम् अहम् करवाणि
sp009-000880_rv_10	मदीयस्य दौर्भाग्यस्य अन्तः एव नास्ति खलु इति वदन्ती सा अश्रुधाराम् अमुञ्चत्
sp009-000881_rv_10	कहोडः तदा स्वेन कृतम् अनुचितम् ज्ञातवान्
sp009-000882_rv_10	शिशुः पशुः वा यदा वास्तवम् दोषम् दर्शयति तदा तस्मै न कोपनीयम्
sp009-000883_rv_10	प्रत्युत तत्र कृतज्ञता दर्शनीया
sp009-000884_rv_10	दोषस्य मार्जने यत्नः कर्तव्यः इति शतधा महर्षिः उद्दालकः बोधितवान्
sp009-000885_rv_10	तद् विस्मृत्य अहम् क्रोधवशः सन् स्वपुत्रम् एव शप्तवान् इति तस्य हृदयम् अताम्यत्
sp009-000886_rv_10	पश्चात्तापवह्निना तस्य मनः दग्धम्
sp009-000887_rv_10	किन्तु किम् प्रयोजनम्
sp009-000888_rv_10	क्रोधेन छिन्ना नासिका पश्चात्तापेन न प्ररोहति
sp009-000889_rv_10	मदीयः क्रोधः माम् एव हतवान् इति कहोडः भृशम् अतप्यत
sp009-000890_rv_10	अश्रूणि मुञ्चन् सः बहुधा तीव्रम् दुःखम् अनुभूतवान्
sp009-000891_rv_10	ततः आरभ्य सुजाता अपि मनोरोगेण पीडिता
sp009-000892_rv_10	मम पुत्रः तादृशः भविष्यति एतादृशः भविष्यति इति तस्याः आशा पुरा आसीत्
sp009-000893_rv_10	अष्टावक्रः भविष्यति तम् सर्वे उपहसिष्यन्ति अन्ये शिशवः इव सः क्रीडितुम् न प्रभविष्यति
sp009-000894_rv_10	प्रतिदिनम् जनानाम् उपहासस्य च पात्रम् अहम् भविष्यामि इति चिन्तया तस्याः स्वान्तम् तान्तम्
sp009-000895_rv_10	अन्नपानादिषु आसक्तिः नष्टा
sp009-000896_rv_10	भूताविष्टा इव ग्रहगृहीता इव उन्मत्ता इव च सदा आकाशम् पश्यन्ती सा दिनानि यापितवती
sp009-000897_rv_10	कस्मिंश्चित् दिने सुजाता अतीव व्याकुला आसीत्
sp009-000898_rv_10	गार्हपत्यस्य अग्नेः पुरस्तात् स्थिता कृताञ्जलिः रुदती सा विलापम् कृतवती
sp009-000899_rv_10	देव निष्ठया श्रद्धया भक्त्या तव सेवाम् अहम् कृतवती
sp009-000900_rv_10	पत्यौ परमया भक्त्या तस्य परिचर्याम् कायेन मनसा वाचा कृतवती
sp009-000901_rv_10	अतिथिसपर्यायाम् च कदापि अनादरम् न कृतवती
sp009-000902_rv_10	तथापि मम कथम् इयम् दुरवस्था
sp009-000903_rv_10	शरीरेण वक्रम् शिशुम् प्रसूय जनतायाः अवहेलनस्य पात्रम् भवामि यत् तदपेक्षया विषप्राशनेन आत्मानम् हन्तुमिच्छामि
sp009-000904_rv_10	भवान् वदतु किम् तथा करोमि इति
sp009-000905_rv_10	तदा तस्याः गर्भे स्थितः शिशुः अवदत् अम्ब किम् एवम् दुःखम् अनुभवसि
sp009-000906_rv_10	अहम् तव पुत्रः भविष्यामि इति माम् सुकृतिनम् मन्ये
sp009-000907_rv_10	पितुः शापात् मम शरीरे केवलम् वक्रता भविष्यति न बुद्धौ
sp009-000908_rv_10	अहम् बुद्ध्या सर्वान् जेष्यामि
sp009-000909_rv_10	जनानाम् दृष्टेः वक्रताम् समीकरिष्यामि
sp009-000910_rv_10	भयम् तव मास्तु इति
sp009-000911_rv_10	गर्भे स्थितः एव पुत्रः एतादृशम् विवेकम् प्रदर्शयति
sp009-000912_rv_10	उत्तरत्र सः लोकोत्तरः भविष्यति इत्यत्र सुजातायाः विश्वासः उत्पन्नः
sp009-000913_rv_10	विस्मयेन सा पृष्टवती पुत्रक गर्भे स्थितस्य तव एतादृशः विवेकः कथम् सञ्जातः इति
sp009-000914_rv_10	अम्ब सर्वेषाम् जीविनाम् अपि पूर्वजन्मसंस्कारः अस्त्येव
sp009-000915_rv_10	मीनाः जातमात्राः जले तरन्ति
sp009-000916_rv_10	पक्षिणः अल्पवयसः एव आकाशे उत्पतन्ति
sp009-000917_rv_10	पूर्वसंस्कारस्य किञ्चित् उद्बोधनमात्रम् अपेक्षितम्
sp009-000918_rv_10	पूर्वस्मिन् जन्मनि कृतेन तपसा अहम् सर्वम् ज्ञानम् रक्षामि
sp009-000919_rv_10	जन्मकाले अयम् संस्कारः किञ्चित् निगूहितः भविष्यति
sp009-000920_rv_10	किन्तु अल्पेनापि गुरुबोधनेन सर्वम् वशीभविष्यति
sp009-000921_rv_10	चिन्तायाः कारणम् नास्ति इति गर्भस्थः शिशुः अवदत्
sp009-000922_rv_10	एतेन सुजातायाः चिन्ता न शान्ता अपि तु वर्धिता
sp009-000923_rv_10	एतादृशम् तपोधनम् सुतम् अन्ये उपहसिष्यन्ति
sp009-000924_rv_10	तस्य जातस्य नामकरणादिकम् कर्तुम् अपि नास्माकम् शक्तिः
sp009-000925_rv_10	पाययितुम् न क्षीरम् धारयितुम् न वस्त्रम् विद्यते
sp009-000926_rv_10	विद्यया लोकम् जेतुम् यः शक्तः भविष्यति तस्य पोषणाय स्तोकम् अपि धनम् अस्माकम् नास्ति
sp009-000927_rv_10	धिक् देवम् इति सा भृशम् विलपति स्म
sp009-000928_rv_10	एकदा अश्रूणि विमुञ्चन्तीम् ताम् दृष्ट्वा व्यथितहृदयः कहोडः पृष्टवान्
sp009-000929_rv_10	एवम् चिन्तया किम् गर्भस्थम् शिशुम् हिंससि इति
sp009-000930_rv_10	भवान् क्रोधेन मम शिशवे अदातव्यम् शापम् दत्तवान्
sp009-000931_rv_10	अस्मिन् गृहे कथम् तम् विकलाङ्गम् शिशुम् पालयामि
sp009-000932_rv_10	कथम् पोषयामि
sp009-000933_rv_10	पापिष्ठा खलु अहम् इति सुजाता अधिकम् रुदितवती
sp009-000934_rv_10	सर्वम् दैवेच्छया जातम्
sp009-000935_rv_10	शिशुः शप्तः इति दुःखस्य कारणम्
sp009-000936_rv_10	किन्तु तदेव पुनः पुनः उक्त्वा माम् किम् निन्दसि
sp009-000937_rv_10	अहम् किम् करवाणि इति सनिर्वेदम् कहोडः उक्तवान्
sp009-000938_rv_10	किम् करवाणि इति तूष्णीम् स्थीयते चेत् किम् प्रयोजनम्
sp009-000939_rv_10	जातस्य शिशोः अन्नपानकल्पनम् किम् पितुः धर्मः न
sp009-000940_rv_10	जन्तवः पक्षिणः चापि स्वापत्यपोषणाय यत्नम् कुर्वन्ति
sp009-000941_rv_10	जननात् पूर्वम् एव नीडम् कुर्वतः पक्षिणः न दृष्टवान् किम् भवान्
sp009-000942_rv_10	सुजाते दृष्टवान्
sp009-000943_rv_10	किन्तु देवतानाम् क्रोधेन इदानीम् देशे अनावृष्टिः
sp009-000944_rv_10	सर्वत्र दुर्भिक्षम्
sp009-000945_rv_10	मम विद्यायाः पुरस्कारः नास्ति
sp009-000946_rv_10	यज्ञाः न प्रवर्तन्ते
sp009-000947_rv_10	किम् करोमि अहम् मन्दभाग्यः
sp009-000948_rv_10	सुजाता सानुनयम् उक्तवती नाथ दैवम् निन्दित्वा एकत्र उपवेशनेन किम् कर्तुम् शक्यम्
sp009-000949_rv_10	अत्र देशे अनावृष्टिः
sp009-000950_rv_10	किन्तु विपुला पृथ्वी
sp009-000951_rv_11a	सर्वत्र एषा स्थितिः नास्ति इति जनाः कथयन्ति
sp009-000952_rv_11a	मिथिलायाम् जनकमहाराजः शास्ति इति श्रुतम्
sp009-000953_rv_11a	तस्य देशे विदेहराज्ये सदा सुभिक्षम् इति श्रूयते
sp009-000954_rv_11a	स च महाराजः वेदविदः विप्रान् सगौरवम् पश्यति
sp009-000955_rv_11a	तत्र गत्वा स्वविद्याम् प्रदर्श्य धनार्जनम् कृत्वा आगच्छतु भवान्
sp009-000956_rv_11a	अन्यथा आवयोः इव शिशोः अपि उपवासः एव स्यात् इति
sp009-000957_rv_11a	एतत् श्रुत्वा कहोडः आलोचयितुम् प्रारम्भम् कृतवान्
sp009-000958_rv_11a	यद्यपि मिथिला दूरे अस्ति प्रयाणम् च श्रमकरम् तथापि अदृष्टम् परीक्षणीयम्
sp009-000959_rv_11a	तदर्थम् तत्र गन्तव्यम्
sp009-000960_rv_11a	परम् अहम् यदि गमिष्यामि तर्हि सुजातायाः का गतिः
sp009-000961_rv_11a	प्रयाणम् बहूनि दिनानि अपेक्षते
sp009-000962_rv_11a	तत्र महाराजस्य दर्शनम् प्राप्तव्यम्
sp009-000963_rv_11a	तत्र पुनः स्वविद्यायाः प्रदर्शनस्य अवसराय प्रतिपालनम् कर्तव्यम्
sp009-000964_rv_11a	ततः यदि महाराजः प्रसन्नः भविष्यति तर्हि किञ्चित् प्रदास्यति
sp009-000965_rv_11a	ततः प्रतिनिवर्तनीयम्
sp009-000966_rv_11a	तावता सुजाता एकाकिनी गर्भिणी कथम् जीविष्यति इति तस्य चिन्ता सञ्जाता
sp009-000967_rv_11a	किम् भवान् चिन्तयति सुजाता पृष्टवती
sp009-000968_rv_11a	यदि अहम् मिथिलाम् गमिष्यामि तर्हि अत्र तव जीवनम् कथम्
sp009-000969_rv_11a	माम् पितुः आश्रमे वासय
sp009-000970_rv_11a	तत्र एव मम प्रसवः भवतु
sp009-000971_rv_11a	तत्र माता समीपे भविष्यति चेत् मम चिन्ता दूरीभविष्यति
sp009-000972_rv_11a	एषा सूचना कहोडाय अरोचत
sp009-000973_rv_11a	उभौ समालोच्य शुभे दिने उद्दालकाश्रमम् प्रति प्रस्थितौ
sp009-000974_rv_11a	गृहस्य द्वारम् पिधाय प्रातिवेशिकेभ्यः पुनः आगमिष्यावः इति कथयित्वा तौ प्रस्थितौ
sp009-000975_rv_11a	गृहे वा सुजातायाः शरीरे वा किमपि आभरणम् नासीत्
sp009-000976_rv_11a	पद्भ्याम् चलनम् यद्यपि सुजातायाः कष्टम् तथापि गत्यन्तरम् नासीत्
sp009-000977_rv_11a	पुरा यदा सुजाता पत्युः गृहम् आगता तदा सर्वम् सुखमयम् आसीत्
sp009-000978_rv_11a	बलीवर्दशकटम् मार्गे भक्षणाय भक्ष्याणि फलानि च
sp009-000979_rv_11a	परितः हरिद्वर्णाः वृक्षाः इति सन्तोषमयः परिसरः आसीत्
sp009-000980_rv_11a	इदानीम् तु किमपि नासीत्
sp009-000981_rv_11a	अटव्याम् अपि पर्णरहिताः वृक्षाः पुष्परहिताः लताः
sp009-000982_rv_11a	नदीषु अपि अल्पम् जलम्
sp009-000983_rv_11a	मार्गे छाया अपि विरला
sp009-000984_rv_11a	ललाटन्तपः सूर्यः आकाशे ज्वलति स्म
sp009-000985_rv_11a	मध्ये मध्ये यत्र पल्ली वा ग्रामः वा अदृश्यत तत्र तौ विश्रमाय स्थितौ
sp009-000986_rv_11a	गर्भिणीम् सुजाताम् दृष्ट्वा द्रवितहृदयाः केचन अन्नम् पानम् च ददति स्म
sp009-000987_rv_11a	दिनद्वयस्य दूरम् क्रमितुम् पञ्च दिनानि अपेक्षितानि अभवन्
sp009-000988_rv_11a	अन्ततः यदा आश्रमम् प्राप्तौ तदा द्वौ अपि श्रमेण क्लान्तौ आस्ताम्
sp009-000989_rv_11b	गर्भिणी सुजाता मातृगृहम् आगता इति महर्षिः उद्दालकः अतीव प्रसन्नः अभवत्
sp009-000990_rv_11b	महर्षेः पत्नी ततोऽपि अधिकम् सन्तोषम् प्राप्तवती
sp009-000991_rv_11b	किन्तु सुजातायाः शोचनीया अवस्था शरीरस्य क्षीणता दयनीयता च महर्षेः हृदयम् अतुदत्
sp009-000992_rv_11b	कहोडस्य मुखात् सः कथाम् पूर्णाम् अशृणोत्
sp009-000993_rv_11b	ततः सः उक्तवान् कहोड कोपः अनर्थस्य कारणम्
sp009-000994_rv_11b	क्रोधः सर्वनाशकः इति बहुकृत्वः मया उक्तम् एव
sp009-000995_rv_11b	तथापि विधिः अनतिक्रमणीयः
sp009-000996_rv_11b	तेन स्वसामर्थ्यम् दर्शितम्
sp009-000997_rv_11b	तव पुत्रः ज्ञानेन लोके पूज्यः भविष्यति इति अहम् जानामि
sp009-000998_rv_11b	तव अविवेकस्य कारणात् सः शरीरेण वक्रः भविष्यति
sp009-000999_rv_11b	तत्र न सन्देहः
sp009-001000_rv_11b	सः एव तव इहपरलोकयोः गतिः
sp009-001001_rv_11b	सुजाता अत्र आश्रमे वसतु
sp009-001002_rv_11b	त्वम् देशसञ्चारम् कृत्वा राज्ञाम् आस्थानेषु विद्याम् प्रदर्श्य धनम् अर्जय
sp009-001003_rv_11b	यशस्वी भूत्वा निवर्तस्व
sp009-001004_rv_11b	श्रेयोऽस्तु इति
sp009-001005_rv_11b	मिथिला विदेहानाम् राजधानी
sp009-001006_rv_11b	ताम् प्राप्तुम् कहोडः एकाकी उद्दालकादिभिः दत्तम् निर्देशनम् अनुसृत्य गच्छति स्म
sp009-001007_rv_11b	कतिपयदिवसानाम् प्रयाणात् ऊर्ध्वम् तेन राज्यान्तरम् आगतम् इति ज्ञातम्
sp009-001008_rv_11b	तत्र वनानि फलपुष्पभरितानि दृष्टानि
sp009-001009_rv_11b	नद्यः अपि जलेन पूर्णाः
sp009-001010_rv_11b	जनाः अपि वेषभूषादिषु किञ्चित् भिन्नाः
sp009-001011_rv_11b	तृप्तिः तेषाम् मुखेषु नृत्यति स्म
sp009-001012_rv_11b	ग्रामेषु सुभिक्षम् आसीत्
sp009-001013_rv_11b	जनाः अतिथीन् देववत् पूजयन्ति स्म
sp009-001014_rv_11b	अग्रहारेषु ब्राह्मणाः अतिथिलाभाय प्रतिपालनम् कुर्वन्ति स्म
sp009-001015_rv_11b	तेषाम् सत्कारैः कहोडः सुतराम् प्रीतः
sp009-001016_rv_11b	सः महर्षेः उद्दालकस्य शिष्यः इति ज्ञातवन्तः विद्यावन्तः
sp009-001017_rv_11b	महता आदरेण तम् आमन्त्र्य दक्षिणया सम्भावयन्ति स्म
sp009-001018_rv_11b	तस्य गुरुकुलवासम् पाण्डित्यम् च ज्ञात्वा तष्यन्ति स्म
sp009-001019_rv_11b	दस्यूनाम् आक्रमणेन सः दरिद्रो जातः इति विषीदन्ति स्म च
sp009-001020_rv_11b	कस्मिंश्चित् अग्रहारे कहोडम् तत्रत्यः पुरोहितः आमन्त्रितवान्
sp009-001021_rv_11b	आमन्त्रणम् अङ्गीकृत्य तत्र गतः कहोडः भोजनम् स्वीकृतवान्
sp009-001022_rv_11b	ततः तयोः संवादः प्रवृत्तः
sp009-001023_rv_11b	पुरोहितः कहोडम् प्रयाणोद्देशम् पृष्टवान्
sp009-001024_rv_11b	जनकमहाराजस्य आस्थाने मम पाण्डित्यम् प्रदर्श्य राज्ञः सम्मानम् प्राप्तुम् इच्छामि
sp009-001025_rv_11b	इति कहोडः स्वोद्देशम् उक्तवान्
sp009-001026_rv_11b	पुरोहितः उक्तवान् जनकमहाराजः उदारमतिः
sp009-001027_rv_11b	तस्य ज्ञानम् गम्भीरम् विशालम् च
sp009-001028_rv_11b	किन्तु तस्य आस्थाने काचन समस्या वर्तते
sp009-001029_rv_11b	कुतूहली कहोडः पृष्टवान् का सा समस्या
sp009-001030_rv_11b	पुरोहितः उक्तवान् आस्थाने बन्दी नाम कश्चन पण्डितः वर्तते
sp009-001031_rv_11b	सः सर्वज्ञकल्पः
sp009-001032_rv_11b	तेन अज्ञातम् शास्त्रम् नास्ति
sp009-001033_rv_11b	यः कश्चन पण्डितः आस्थानम् प्रविशतु बन्दी तम् मूर्खम् अज्ञानिनम् वा कृत्वा दर्शयति
sp009-001034_rv_11b	वादस्य नियमान् पूर्वम् विधाय पराजितान् पण्डितान् स्ववशीकरोति
sp009-001035_rv_11b	सः पण्डितान् केन कारणेन द्विषति
sp009-001036_rv_11c	वयम् न जानीमः
sp009-001037_rv_11c	साधारणान् पण्डितान् सः न पीडयति
sp009-001038_rv_11c	तेभ्यः राज्ञा किञ्चित् दापयित्वा प्रेषयति
sp009-001039_rv_11c	किन्तु यदा वेदपारङ्गताः यज्ञकर्मविदः शास्त्रनिष्णाताः आगच्छन्ति तदा तान् येन केन प्रकारेण पराजयते
sp009-001040_rv_11c	तथा पराजितान् वादनियमानुसारेण स्ववशीकरोति
sp009-001041_rv_11c	तथा तद्वशीभूताः क्व यान्ति इति न ज्ञायते
sp009-001042_rv_11c	बहवः वेदपण्डिताः आ बहोः कालात् अदृष्टाः
sp009-001043_rv_11c	नद्याम् तान् पण्डितान् बन्दी मज्जयति इति किंवदन्ती अपि अस्ति
sp009-001044_rv_11c	पुरोहितस्य मुखात् इदम् श्रुतवतः कहोडस्य वदनम् विवर्णम् जातम्
sp009-001045_rv_11c	जनकस्य आस्थाने वैदुष्यम् प्रदर्श्य दारिद्र्यम् दूरीकर्तुम् सः आगतः
sp009-001046_rv_11c	किन्तु अत्र स्वातन्त्र्यस्य प्राणानाम् च हरणम् सम्भाव्यते
sp009-001047_rv_11c	किम् कर्तव्यम् इति चिन्ता तस्य मनसि उदिता
sp009-001048_rv_11c	तस्य वैवर्ण्यम् दृष्ट्वा सान्त्वयन् पुरोहितः अब्रवीत्
sp009-001049_rv_11c	भवान् महर्षेः उद्दालकस्य शिष्यः जामाता चेति श्रुतम् अस्माभिः
sp009-001050_rv_11c	तादृशस्य भवतः सम्मुखे वराकः बन्दी किम् कुर्यात्
sp009-001051_rv_11c	भवान् तम् विजित्य राजसम्मानम् प्राप्नोतु इति
sp009-001052_rv_11c	ताम् रात्रिम् तस्मिन् अग्रहारे नीत्वा सत्कृतवते ब्राह्मणाय कृतज्ञताम् समर्प्य कहोडः मिथिलाम् प्रति प्रस्थितः
sp009-001053_rv_11c	अग्रहाराणाम् तत्र न्यूनता नासीत्
sp009-001054_rv_11c	अतः क्लेशम् विना कतिपयैः दिनैः सः मिथिलानगरम् प्राप्तः
sp009-001055_rv_11c	मिथिलाम् परितः पुरुषद्वयदघ्नः प्राकारः लसति स्म
sp009-001056_rv_11c	चतसृषु अपि दिक्षु महाद्वाराणि
sp009-001057_rv_11c	महागजाः अपि सुखेन तत्र प्रवेष्टुम् शक्नुवन्ति स्म
sp009-001058_rv_11c	पदातयः अश्वारोहाः शाकटिकाः इति बहुविधाः जनाः नगरम् प्रविशन्ति स्म
sp009-001059_rv_11c	दौवारिकाः सर्वान् प्रविशतः जनान् कुशलप्रश्नादिभिः विचार्य परीक्ष्य प्रवेशानुमतिम् यच्छन्ति स्म
sp009-001060_rv_11c	यदा कहोडः तत्र आगतः तदा राजभटाः कुशलाः तम् विद्वांसम् परिगणय्य सगौरवम् सविनयम् अपृच्छन्
sp009-001061_rv_11c	को भवान् कुतः आगमनम्
sp009-001062_rv_11c	अत्र आगमनस्य उद्देशः कः इत्यादि
sp009-001063_rv_11c	तेषाम् प्रश्नानाम् उत्तराणि कहोडेन दत्तानि
sp009-001064_rv_11c	ततः सः लब्धानुमतिः मिथिलाम् प्राविशत्
sp009-001065_rv_11c	लोकान्तरम् आगतवान् किम् अहम् इति कहोडः विस्मितः अभवत्
sp009-001066_rv_11c	तेन पुरा कापि नगरी न दृष्टा
sp009-001067_rv_11c	अत्र तु सर्वत्र वैभवस्य दर्शनम्
sp009-001068_rv_11c	यत्र यत्र दृष्टिः प्रसरति तत्र भव्याः सौधाः
sp009-001069_rv_11c	विशालाः घण्टापथाः तत्र सञ्चरन्तः गजाः अश्वाः रथाः असङ्ख्याताः जनाः
sp009-001070_rv_11c	सर्वे उत्तमानि वसनानि धृतवन्तः लिप्तचन्दनाः प्रसन्नवदनाः
sp009-001071_rv_11c	पर्व आचरन्तः इव सर्वे सन्तोषभरिताः आसन्
sp009-001072_rv_11c	देशः निरुपद्रवः राजन्वान् समृद्धिमान् इति स्पष्टम् आसीत्
sp009-001073_rv_11c	केचन संस्कृतम् केचन कामपि प्राकृतीम् च भाषाम् भाषन्ते स्म
sp009-001074_rv_11c	विशाले पथि सञ्चरन् कहोडः क्वचित् मण्डपम् अपश्यत्
sp009-001075_rv_11c	तत्र विवाहः प्रवर्तते स्म
sp009-001076_rv_11c	कस्यापि धनिकस्य सुतायाः विवाहः
sp009-001077_rv_11c	वाद्यानाम् निनादः गगनम् स्पृशति स्म
sp009-001078_rv_11c	कहोडः कुतूहलेन तत्र गतः
sp009-001079_rv_11c	पुरोहितेषु अन्यतमः एनम् दृष्ट्वा ससम्भ्रमम् उत्थाय समीपम् आगत्य स्वागतम् कृतवान्
sp009-001080_rv_11c	उक्तवान् च माम् प्रत्यभिजानासि ननु
sp009-001081_rv_11c	उद्दालकस्य महर्षेः आश्रमे अहम् तच्छिष्यः आसम्
sp009-001082_rv_11c	नाम्ना यज्ञदत्तः इति
sp009-001083_rv_11c	इदानीम् त्वाम् प्रत्यभिजानामि
sp009-001084_rv_12a	सर्वम् स्मरामि
sp009-001085_rv_12a	अपि कुशलम् ते इति उक्तवान् कहोडः
sp009-001086_rv_12a	सर्वम् कुशलम्
sp009-001087_rv_12a	त्वाम् अत्र दृष्ट्वा विस्मितः अस्मि
sp009-001088_rv_12a	कदा आगतः
sp009-001089_rv_12a	का वार्ता
sp009-001090_rv_12a	तत्सर्वम् परस्तात् कथयिष्यामि
sp009-001091_rv_12a	इदानीम् विवाहस्य प्रवर्तनायाम् स्वम् पात्रम् निर्वह
sp009-001092_rv_12a	भवतु
sp009-001093_rv_12a	अत्र आगच्छ
sp009-001094_rv_12a	विदुषाम् गोष्ठ्याम् उपविश इति उक्त्वा यज्ञदत्तः कहोडम् विदुषाम् मध्ये उपावेशयत्
sp009-001095_rv_12a	यदा नवदम्पती ब्राह्मणेभ्यः नमस्कारान् समर्पितवन्तौ
sp009-001096_rv_12a	तदा ताभ्याम् विप्राः वेदोक्तान् आशीर्वादान् अयच्छन्
sp009-001097_rv_12a	ततः अतिथिसत्काराः दक्षिणाप्रदानम् मिष्टान्नभोजनम् इति सर्वम् सम्पन्नम्
sp009-001098_rv_12a	ततः कहोडः यज्ञदत्तेन साकम् तस्य गृहम् गतः
sp009-001099_rv_12a	तद् गृहम् सुसज्जितम् स्वलङ्कृतम् च आसीत्
sp009-001100_rv_12a	यज्ञदत्तस्य भार्या अतिथिम् दृष्ट्वा अतीव सन्तुष्टा
sp009-001101_rv_12a	सुखोपविष्टयोः तयोः सम्भाषणम् प्रावर्तत
sp009-001102_rv_12a	प्रथमम् आश्रमस्य वार्ता ततः कहोडस्य विवाहस्य कथा ततः तस्य कष्टानाम् वार्ता
sp009-001103_rv_12a	अन्ते च मिथिलागमने कारणम् इति सर्वम् कहोडेन प्रस्तुतम्
sp009-001104_rv_12a	पुनः कहोडः उक्तवान् एवम् विधिना वञ्चितः अहम्
sp009-001105_rv_12a	मम पुत्रः अष्टावक्रः उत्पत्स्यते
sp009-001106_rv_12a	जीवनस्य आधारभूतम् गृहम् गोधनम् सुजातायै पित्रा दत्तम् आभरणजातम् इति सर्वम् नष्टम्
sp009-001107_rv_12a	मार्गान्तरम् अपश्यन् मिथिलायाः महाराजस्य जनकस्य आस्थाने मम भाग्यम् परीक्षितुम् आगतः अस्मि इति
sp009-001108_rv_12a	मौनेन चिन्तनम् कृत्वा यज्ञदत्तः उक्तवान् त्वया बन्दिपण्डितस्य नाम श्रुतम् किम्
sp009-001109_rv_12a	आम् श्रुतम्
sp009-001110_rv_12a	क्लिष्टान् वादनियमान् विधाय पण्डितान् सः अन्ते दण्डयति इति ज्ञायते
sp009-001111_rv_12a	अपि इदम् सत्यम्
sp009-001112_rv_12a	सत्यम् एव
sp009-001113_rv_12a	तेन वशीकृतानाम् वेदपण्डितानाम् का गतिः जाता इति वयम् न जानीमः
sp009-001114_rv_12a	आस्थाने पण्डितैः अपमननम् सोढव्यम्
sp009-001115_rv_12a	पराजितान् सः नद्याम् मज्जयति इति च जनश्रुतिः
sp009-001116_rv_12a	इदानीम् देशान्तरात् अत्र न कश्चिद् अपि पण्डितः आगच्छति बन्दिभयात् इति सविषादम् यज्ञदत्तः उक्तवान्
sp009-001117_rv_12a	कहोडस्य मनसि चिन्ता उत्पन्ना
sp009-001118_rv_12a	किन्तु मार्गान्तरम् नासीत्
sp009-001119_rv_12a	निर्धारः पूर्वम् एव कृतः
sp009-001120_rv_12a	तमेव यज्ञदत्ताय निवेदितवान्
sp009-001121_rv_12a	यथाभिलषसि तथा कुरु
sp009-001122_rv_12a	महर्षेः पुत्र्याः सुजातायाः सौभाग्यम् कीदृशम् इति सम्प्रति परीक्षितव्यम्
sp009-001123_rv_12a	अहम् त्वाम् महाराजस्य आस्थानम् नेतुम् शक्नोमि
sp009-001124_rv_12a	ततः सर्वम् तव हस्ते भविष्यति
sp009-001125_rv_12a	बन्दिपण्डितस्य वचनम् विना तत्र तृणमपि न चलति
sp009-001126_rv_12a	महाराजः तस्य वचनम् वेदाज्ञाम् मन्यते
sp009-001127_rv_12a	पुनरपि समालोच्य निश्चयम् कुरु
sp009-001128_rv_12a	कुतः इति चेत् अयम् तव जीवनमरणयोः प्रश्नः इति यज्ञदत्तः तम् अचेतयत्
sp009-001129_rv_12a	यदा निर्धारः कृतः तदा ततः अपसरणस्य प्रश्नः एव नास्ति
sp009-001130_rv_12a	यद् भवति तद् भवतु
sp009-001131_rv_12a	वादे बन्दिपण्डितम् जित्वा धनिको भूत्वा प्रतिनिवृत्तः सुजाताम् तोषयिष्यामि
sp009-001132_rv_12a	अथवा पराजितः बन्दिपण्डितस्य आदेशमनुसृत्य नद्याम् मङ्क्ष्यामि इति दृढया वाण्या कहोडः अकथयत्
sp009-001133_rv_12a	सर्वम् विधेः इच्छया प्रवर्तते
sp009-001134_rv_12a	तव शुभम् भवतु इति अहमपि आशासे
sp009-001135_rv_12a	द्वित्रेषु दिनेषु तव आस्थाने यथा प्रवेशः स्यात् तथा यत्नम् करिष्यामि इत्युक्तवान् यज्ञदत्तः
sp009-001136_rv_12b	उद्दालकाश्रमात् कहोडः यदा मिथिलाम् गतः
sp009-001137_rv_12b	तदा आरभ्य सुजातायाः स्थितिः शोचनीयतरा आसीत्
sp009-001138_rv_12b	एतादृश्या गाढचिन्तया उदरस्थस्य शिशोः हानिः भवेत् अतः चिन्ताम् परित्यज
sp009-001139_rv_12b	इति पित्रा उक्ता अपि सा चिन्ताम् न परित्यक्तवती
sp009-001140_rv_12b	तस्याः चिन्ता दिने दिने अवर्धत न न्यूनीभूता
sp009-001141_rv_12b	वक्रशरीरम् शिशुम् प्रसूय लोकस्य निन्दायाः अपहासस्य च पात्रीभूय
sp009-001142_rv_12b	कथम् जीविष्यामि इति सा सततम् चिन्तयति स्म
sp009-001143_rv_12b	रात्रिषु सा दुःस्वप्नान् अपश्यत्
sp009-001144_rv_12b	कहोडस्य मिथिलाम् प्रति प्रेषणम् अनुचितम् इति तस्याः भाति स्म इदानीम्
sp009-001145_rv_12b	तथापि दारिद्र्यपिशाचात् विमोचनम् प्राप्तुम् मार्गान्तरम् अपि किमासीत्
sp009-001146_rv_12b	कदाचित् उद्दालकाश्रमम् आगत्य लब्ध विश्रमः कश्चन मुनिः कहोडस्य मिथिलागमनम् श्रुत्वा
sp009-001147_rv_12b	विषण्णः सन् उक्तवान् वेदपारङ्गताः यज्ञविदः तत्र न गच्छेयुः
sp009-001148_rv_12b	तत्र बन्दिपण्डितः तान् ग्राहः इव दृढम् गृह्णाति
sp009-001149_rv_12b	अद्यावधि न कश्चन तेन मुक्तः दृश्यते इति
sp009-001150_rv_12b	एतद् श्रुतवत्याः सुजातायाः शोकः अवर्धततराम्
sp009-001151_rv_12b	अहम् एव पतिम् मृत्युमुखे क्षिप्तवती इति सा भृशम् दुःखितुम् प्रारभत
sp009-001152_rv_12b	ताम् समाधातुम् महर्षिणा उद्दालकेन तत्पत्न्या इतरैः मुनिभिः च
sp009-001153_rv_12b	कृताः प्रयत्नाः फलवन्तः न भवन्ति स्म
sp009-001154_rv_12b	अस्मिन् समये सुजातायाः माता च गर्भिणी आसीत्
sp009-001155_rv_12b	सा कियद् वा पुत्र्याः साहाय्यम् करोति
sp009-001156_rv_12b	कदाचित् सुप्ता सुजाता स्वप्नम् एकम् दृष्टवती
sp009-001157_rv_12b	पुरस्तात् कश्चन बालकः
sp009-001158_rv_12b	तस्य हस्तौ पादौ च वक्रौ
sp009-001159_rv_12b	नासिका विकृता
sp009-001160_rv_12b	नेत्रे द्वयोः भिन्नयोः दिशोः प्रसृते
sp009-001161_rv_12b	तम् दृष्ट्वा सहसा भीता सा क्रन्दितुम् प्रयत्नम् कृतवती
sp009-001162_rv_12b	तदा सः बालकः ताम् उक्तवान् अम्ब मा क्रन्द
sp009-001163_rv_12b	अहम् तव सुतः
sp009-001164_rv_12b	मम बुद्धिः समीचीना वर्तते
sp009-001165_rv_12b	एतादृशः पुत्रः जातः इति मा परितप्यस्व
sp009-001166_rv_12b	अहम् तव पितुः कहोडस्य मातामहस्य महर्षेः उद्दालकस्य च कीर्तिम् धवलयिष्यामि विद्यया
sp009-001167_rv_12b	तव प्रीतिः भविष्यति चेत् सर्वम् लोकम् विजेष्ये
sp009-001168_rv_12b	सम्प्रति मे पितुः महती विपत् उपस्थिता अस्ति
sp009-001169_rv_12b	किन्तु त्वया इदानीम् धैर्यम् न त्यक्तव्यम्
sp009-001170_rv_12b	उचिते काले सर्वम् समीचीनम् भविष्यति
sp009-001171_rv_12b	चिन्ता मास्तु इति
sp009-001172_rv_12b	पुत्र तव पितुः विपत् उपस्थिता इति श्रुत्वा वेपते मे हृदयम्
sp009-001173_rv_12b	कीदृशी सा विपत्
sp009-001174_rv_12b	अम्ब मा पृच्छ तत्
sp009-001175_rv_12b	दैवम् रहस्यम् न उद्घाटनीयम्
sp009-001176_rv_12b	कालान्तरे सर्वम् विज्ञास्यसि इति उक्त्वा बालकः अन्तरधात्
sp009-001177_rv_12b	सुजाता निद्रायाम् लीना
sp009-001178_rv_12b	ततःपरम् सा चिन्ताम् त्यक्तवती
sp009-001179_rv_12b	धैर्येण जीवनम् सम्मुखीकर्तुम् निश्चयम् कृतवती
sp009-001180_rv_12b	गतेषु कतिपयेषु दिनेषु सुजाताया मातुः प्रसवः अभवत्
sp009-001181_rv_12b	पुंशिशुः जातः
sp009-001182_rv_12b	तस्य श्वेतकेतुः इति नाम कृतम् पित्रा
sp009-001183_rv_12b	ततः सुजातायाः अपि पुंशिशुः जातः
sp009-001184_rv_12b	यथा निरीक्षितम् तथा शिशोः अङ्गेषु सर्वत्र वक्रता आसीत्
sp009-001185_rv_12b	आश्रम वासिनः बहवः सहानुभूत्या दुःखिताः
sp009-001186_rv_12b	केचन कृत्रिमम् दुःखम् प्रकटितवन्तः
sp009-001187_rv_12b	केचन अपहासम् अपि परोक्षे कृतवन्तः
sp009-001188_rv_12b	सुजाता स्वान्तम् शिलाकठिनम् कृत्वा सर्वम् असहत
sp009-001189_rv_12b	स्वेन लब्धम् स्वयम् अनुभवितव्यम्
sp009-001190_rv_12b	अन्ये प्रशंसन्तु निन्दन्तु अपहसन्तु वा
sp009-001191_rv_12b	तेन किम् इति सा निश्चितवती
sp009-001192_rv_12b	महर्षिः उद्दालकः स्थितप्रज्ञः
sp009-001193_rv_12b	वक्रगात्रम् शिशुम् दृष्ट्वा अपि सः न विचलितः
sp009-001194_rv_12b	तस्य जातकम् निर्माय मुखलक्षणम् हस्तरेखाः च वीक्ष्य सः अयम् श्रेष्ठः ज्ञानी भविष्यति
sp009-001195_rv_12b	पितृवंशस्य मातृवंशस्य च कीर्तिम् विस्तारयिष्यति इति प्रोक्तवान्
sp009-001196_rv_12b	शिशोः नाम अष्टावक्रः इत्येव जातम्
sp009-001197_rv_13a	यज्ञदत्तस्य गृहे कहोडः दिनद्वयम् अवसत्
sp009-001198_rv_13a	मिथिलायाः वैभवम् समृद्धिम् च सः दृष्टवान्
sp009-001199_rv_13a	ततः यज्ञदत्तम् उक्तवान् अयि मित्रवर्य अत्र सर्वे जनाः प्रसन्नाः सुखिनः आनन्दभरिताः च दृश्यन्ते
sp009-001200_rv_13a	कस्यापि दरिद्रता न दृश्यते
sp009-001201_rv_13a	किम् कारणम् अस्याः समृद्धेः
sp009-001202_rv_13a	यज्ञदत्तः उक्तवान् यथा राजा तथा प्रजाः इति भवान् जानाति एव
sp009-001203_rv_13a	अत्र महाराजः जनकः न्यायपरः
sp009-001204_rv_13a	अन्यायस्य लेशम् अपि सः न सहते
sp009-001205_rv_13a	अथ च सः आत्मज्ञानी
sp009-001206_rv_13a	जनाः आत्मज्ञाः धर्मसक्ताः च यथा भवेयुः तथा कृतम् तेन नृपेण
sp009-001207_rv_13a	अत्रत्याः जनाः परकीयम् वस्तु लोष्टम् मन्यन्ते
sp009-001208_rv_13a	अन्यदीयाम् स्त्रियम् मातरम् मन्यन्ते
sp009-001209_rv_13a	रोगम् मरणम् वार्धक्यम् च निश्चलमतयः सन्तः स्वीकुर्वन्ति
sp009-001210_rv_13a	रोदनम् विलापम् च न कुर्वन्ति
sp009-001211_rv_13a	स्वकर्मलब्धेन वित्तेन सर्वे सुखेन जीवन्ति
sp009-001212_rv_13a	चोराणाम् दस्यूनाम् च अत्र उग्रदण्डः अस्ति
sp009-001213_rv_13a	अतः तत्र न कश्चित् प्रवर्तते
sp009-001214_rv_13a	न्याय्येन मार्गेण जीवित्वा सुखम् अनुभवितुम् यदा शक्यम्
sp009-001215_rv_13a	तदा अन्याय्यम् कः आश्रयते
sp009-001216_rv_13a	परिश्रमेण कृषीवलाः धान्यसमृद्धिम् सम्पादयन्ति
sp009-001217_rv_13a	कुविन्दाः वस्त्राणि उत्पादयन्ति
sp009-001218_rv_13a	शिल्पिनः गृहाणि निर्मान्ति
sp009-001219_rv_13a	पर्जन्यः काले वर्षति
sp009-001220_rv_13a	अलसाः वञ्चकाः परोपजीविनः वा अत्र न सन्ति
sp009-001221_rv_13a	अतः सर्वे सुखिनः
sp009-001222_rv_13a	येषाम् सविधे स्वोक्षिताद् अधिकम् धनम् धान्यम् वा भवति ते यथेच्छम् दानम् ददति
sp009-001223_rv_13a	मुख्यतया अत्र लोभः नास्ति
sp009-001224_rv_13a	तृप्तिः सर्वत्र वर्तते
sp009-001225_rv_13a	अतः एव शान्तिः समृद्धिः च इति
sp009-001226_rv_13a	एतत् सर्वम् युज्यते
sp009-001227_rv_13a	एवम् स्थिते बन्दिपण्डितः केन कारणेन आगतान् विदुषः अवमानयति
sp009-001228_rv_13a	तस्य एतादृशी अनिष्टा चेष्टा किमर्थम् महाराजेन अनुमोद्यते
sp009-001229_rv_13a	इति कहोडः यज्ञदत्तम् पृष्टवान्
sp009-001230_rv_13a	कहोड ममापि इयम् समस्या अस्ति एव
sp009-001231_rv_13a	वादे पराजिताः पण्डिताः अदृश्याः भवन्ति
sp009-001232_rv_13a	तेषाम् किम् जायते इति न ज्ञायते
sp009-001233_rv_13a	वादी यस्मिन् विषये दुर्बलः तत्र प्रश्नान् कृत्वा बन्दिपण्डितः तम् पराजयते
sp009-001234_rv_13a	नियमानुसारेण महाराजः तम् बन्दिपण्डिताधीनम् घोषयति
sp009-001235_rv_13a	पण्डितः तम् नीत्वा अदृश्यम् करोति
sp009-001236_rv_13a	तद्विषये प्रष्टुम् कस्यापि अधिकारः नास्ति
sp009-001237_rv_13a	अतः एव इदानीम् पण्डिताः विद्याम् प्रदर्शयितुम् अत्र न आगच्छन्ति
sp009-001238_rv_13a	बन्दिपण्डितः अपरः यमः इति सर्वे भावयन्ति इति यज्ञदत्तः उक्तवान्
sp009-001239_rv_13a	कहोडस्य मनसि विक्लवता अवर्धत
sp009-001240_rv_13a	तथापि किम् करोति भवितव्यम् भवत्येव इति सः स्थिरमनाः अभवत्
sp009-001241_rv_13a	निर्दिष्टे दिने शुभवेलायाम् यज्ञदत्तेन साकम् कहोडः जनकमहाराजस्य आस्थानम् गतः
sp009-001242_rv_13a	मार्गे तेन अशुभानि दृष्टानि
sp009-001243_rv_13a	तथापि सः न प्रतिनिवृत्तः
sp009-001244_rv_13a	आस्थानस्य दौवारिकाय यज्ञदत्तः स्वपरिचयम् दत्तवान्
sp009-001245_rv_13a	ततः कहोडम् दर्शयन् अयम् खगोदरशर्मा कहोडः इति लोके विख्यातः
sp009-001246_rv_13a	आस्थानप्रवेशाय राजानुमतिः लब्धा अस्ति इति निवेद्य कहोडेन साकम् प्रविष्टवान्
sp009-001247_rv_13a	आस्थानमण्डपम् वैभवोपेतम् आसीत्
sp009-001248_rv_13a	उन्नतवेदिकायाम् स्वर्णमयम् रत्नखचितम् सिंहासनम् विराजते स्म
sp009-001249_rv_13a	उभयोः पार्श्वयोः श्रेष्ठानि पीठानि
sp009-001250_rv_13a	सिंहासनस्य पुरतः आसनानाम् पङ्क्तयः आसन्
sp009-001251_rv_13a	तत्र मन्त्रिणः अधिकारिणः श्रीमन्तः च उपविष्टाः
sp009-001252_rv_13a	अन्यस्याम् पङ्क्तौ कवयः विद्वांसः गण्याः च
sp009-001253_rv_13a	स्वोचितयोः पीठयोः कहोडयज्ञदत्तौ उपविष्टौ
sp009-001254_rv_13a	विदेहचक्रवर्तिन् मिथिलाधिपते चन्द्रवंशाम्बुधिचन्द्र आत्मोपदेश विख्यात
sp009-001255_rv_13a	श्री श्री जनकमहाराज पराक् इति घोषणा श्रुता
sp009-001256_rv_13a	सभा नीरवा जाता
sp009-001257_rv_13a	सर्वे सभासदः उत्थाय गौरवम् सूचितवन्तः
sp009-001258_rv_13b	आगच्छतः महाराजस्य एकस्मिन् पार्श्वे महामन्त्री अपरस्मिन पार्श्वे तेजसा भ्राजमानः कश्चन ब्राह्मणः
sp009-001259_rv_13b	सः एव बन्दिपण्डितः स्यात् इति कहोडेन ऊहितम्
sp009-001260_rv_13b	महाराजे सिंहासनम् अभिवन्द्य उपविष्टे सर्वे सभासदः अपि स्वासनेषु उपविष्टाः
sp009-001261_rv_13b	विप्राः वेदघोषान् कृतवन्तः
sp009-001262_rv_13b	शरीरम् धृतवान् आत्मज्ञनमिव क्षात्रेण ओजसा
sp009-001263_rv_13b	ब्राह्मेण तेजसा च राजमानः जनकमहाराजः प्रसन्नतया दृष्ट्या सभाम् अवैक्षत
sp009-001264_rv_13b	महाराजः यदि अनुमन्यते तर्हि सभायाः कलापाः आरभ्यन्ते इति गम्भीरेण स्वरेण बन्दी निवेदितवान्
sp009-001265_rv_13b	महाराजः स्मितमात्रेण स्वानुमतिम् सूचितवान्
sp009-001266_rv_13b	प्रथमतः राजकार्याणाम् चर्चा प्रवृत्ता
sp009-001267_rv_13b	ततः केषाञ्चित् विवादानाम् निर्णयः महाराजेन कृतः
sp009-001268_rv_13b	तत्पश्चात् बन्दी सभाम् वीक्षमाणः यदि केऽपि देशान्तराद् आगताः ब्राह्मणाः
sp009-001269_rv_13b	महाराजस्य अनुग्रहापेक्षिणः दीनाः वा सन्ति तर्हि ते पुरस्ताद् आगच्छन्तु
sp009-001270_rv_13b	प्रसन्नः महाराजः तान् दानमानादिना अनुग्रहीष्यति इति अघोषयत्
sp009-001271_rv_13b	तदा यज्ञदत्तः उत्थाय राजानम् प्रणम्य अयम् खगोदरशर्मा उद्दालकमहर्षेः शिष्यः राजानुग्रहकाङ्क्षी उपस्थितः अस्ति
sp009-001272_rv_13b	तम् अनुगृह्णातु महाराजः इति सविनयम् निवेदितवान्
sp009-001273_rv_13b	कहोडः स्वासनाद् उत्थाय पुरस्ताद् गत्वा शतमानम् भवति शतायुः पुरुषः शतेन्द्रिय आयुष्येवेन्द्रिये प्रतितिष्ठति इति वेदोक्ताः आशिषः अवोचत्
sp009-001274_rv_13b	महाराजः प्रणामपूर्वकम् आशिषः स्वीकृत्य कहोडम् पीठम् ग्रहीतुम् सूचितवान्
sp009-001275_rv_13b	ततः अपि कुशलम् सशिष्यस्य महर्षेः उद्दालकस्य इति पृष्टवान्
sp009-001276_rv_13b	सर्वम् कुशलम् इति कहोडः प्रत्यवदत्
sp009-001277_rv_13b	गवादिदानम् स्वीकरोतु भवान्
sp009-001278_rv_13b	वयम् भवदागमनेन सुप्रीताः स्मः इति महाराजः उक्तवान्
sp009-001279_rv_13b	अयम् महाराजः माम् साधारणम् याचकम् मन्यते इति कहोडस्य अभासत
sp009-001280_rv_13b	अवमानितः इव सः उक्तवान्
sp009-001281_rv_13b	महाराज उद्दालकमहर्षेः पादारविन्दयोः सन्निधौ अधीतवेदवेदाङ्गशास्त्रः अहम्
sp009-001282_rv_13b	मम विद्याम् परीक्ष्य माम् यथोचितम् सत्कर्तुम् अर्हति महाराजः
sp009-001283_rv_13b	याचकतया न आगतः अहम् इति
sp009-001284_rv_13b	एतत् श्रुत्वा विस्मितः इव विकसिताभ्याम् नेत्राभ्याम् कहोडम् आनखशिखम् वीक्षमाणः बन्दिपण्डितः हसन् इव उक्तवान्
sp009-001285_rv_13b	जनकमहाराजस्य आस्थाने विद्याप्रदर्शनम् कर्तुकामैः कठोराः नियमाः अङ्गीकर्तव्याः भवन्ति
sp009-001286_rv_13b	वादरङ्गे प्रवेशः न शिशुक्रीडा
sp009-001287_rv_13b	सिंहानाम् युद्धम् तत्
sp009-001288_rv_13b	जम्बुकाः दूरे स्थित्वा केवलम् पश्येयुः इति
sp009-001289_rv_13b	कहोडस्य क्रोधः उत्पन्नः
sp009-001290_rv_13b	तथापि तम् स्तम्भयन् सः उक्तवान् सर्वम् ज्ञात्वा एव मया महाराजसन्निधौ निवेदितम्
sp009-001291_rv_13b	मदीयम् शास्त्रज्ञानम् निकषे कषितुम् इच्छामि
sp009-001292_rv_13b	यः कोऽपि नियमः भवतु नाम तम् अङ्गीकरोमि इति
sp009-001293_rv_13b	तस्य धीरम् स्वरम् श्रुत्वा सभास्ताराः साधु साधु इति उत्तेजनम् अयच्छन्
sp009-001294_rv_13b	यदि भवान् वादे अस्माकम् प्रश्नानाम् उत्तरम् समीचीनम् दास्यति तर्हि महाराजः सर्वम् भवत्समीहितम् प्रदास्यति
sp009-001295_rv_13b	अपूर्वस्य सम्मानस्य भवान् भाजनम् भविष्यति
sp009-001296_rv_13b	किन्तु यदि उत्तरदाने वैफल्यम् स्यात् तर्हि
sp009-001297_rv_13b	तर्हि किम् कः दण्डः भविष्यति
sp009-001298_rv_13b	तर्हि भवान् मम वशंवदो भूत्वा मया विधास्यमानम् दण्डम् स्वीकरिष्यति
sp009-001299_rv_13b	तत्र जले शाश्वतम् निमज्जनम् चापि अन्तर्भवति इति बन्दिपण्डितः सोल्लुण्ठनम् उक्तवान्
sp009-001300_rv_13b	भवतु नाम अहम् सिद्धः इति कहोडः सधैर्यम् उक्तवान्
sp009-001301_rv_13b	महान् प्रमोदः
sp009-001302_rv_14	भवान् अद्य राजसौधे आतिथेयीम् सपर्याम् स्वीकरोतु
sp009-001303_rv_14	श्वः प्रभाते वादाहवसिद्धता भविष्यति
sp009-001304_rv_14	यदि भवतः निर्धारस्य शिथिलता न भविष्यति
sp009-001305_rv_14	तर्हि आगच्छतु इति बन्दिपण्डितेन उक्तम्
sp009-001306_rv_14	माध्याह्निकीः क्रियाः निर्वर्तयितुम् महाराजः उत्थितः
sp009-001307_rv_14	सकलाः अपि जनाः तम् अनुसृतवन्तः
sp009-001308_rv_14	कहोडः तस्मिन् दिने राजसौधे सत्कारम् प्राप्तवान्
sp009-001309_rv_14	महति स्नानगृहे तम् नीत्वा तैलाभ्यङ्गम् अकारयन वनिताः
sp009-001310_rv_14	ततः पुष्कलम् हितम् मधुरम् च भोजनम्
sp009-001311_rv_14	नानाविधानि पेयानि
sp009-001312_rv_14	ततो विश्रान्तिः
sp009-001313_rv_14	रात्रौ हंसतूलिकातल्पे शयितोऽपि कहोडः निद्राम् न प्राप्नोत्
sp009-001314_rv_14	श्वः किम् भविष्यति इति चिन्ता तम् बाधते स्म
sp009-001315_rv_14	निशीथे व्यतीते किञ्चित् निद्रितम् तेन
sp009-001316_rv_14	तदापि दुःस्वप्नाः अबाधन्त
sp009-001317_rv_14	आत्मानम् केनापि जले मज्ज्यमानम् सः अपश्यत्
sp009-001318_rv_14	स्वप्ने लोकान्तरम् गतम् इव अनुभूतम् तेन
sp009-001319_rv_14	सुजाताम् रोरुद्यमानाम् च पश्यति स्म
sp009-001320_rv_14	यदा प्रातः शय्यायाः उत्थितः तदा तस्य मनः प्रसन्नम् न आसीत्
sp009-001321_rv_14	कथञ्चित् नित्यकर्माणि निर्वर्त्य स्नात्वा सः सन्ध्योपासनम् कृतवान्
sp009-001322_rv_14	राजसौधस्य पाचकैः निष्पादितानि विविधानि खाद्यानि पेयानि
sp009-001323_rv_14	लेह्यानि च सेवकैः कहोडार्थम् आनीतानि
sp009-001324_rv_14	किन्तु तानि आस्वादयितुम् तस्य इच्छा एव न आसीत्
sp009-001325_rv_14	किमपि अशुभम् सन्निहितम् इति तस्य मनः शङ्कते स्म
sp009-001326_rv_14	स्वगृहे स्थितस्य यज्ञदत्तस्यापि सा एव स्थितिः आसीत्
sp009-001327_rv_14	पत्न्या अर्पितानि अपूपादीनि खाद्यानि तस्मै न अरोचन्त
sp009-001328_rv_14	मित्रस्य कहोडस्य का गतिः भविष्यति इति चिन्तयन् सः अपि चिन्ताक्रान्तः आसीत्
sp009-001329_rv_14	बन्दिपण्डितस्य वाग्जालम् पुरा बहून् पण्डितान् पराजितान् अकरोत् इति तेन ज्ञातमेव
sp009-001330_rv_14	तस्य काठोर्यम् निर्दाक्षिण्यः स्वभावः
sp009-001331_rv_14	गर्वशीलता इति सर्वम् भयङ्करम् दृष्टम्
sp009-001332_rv_14	जनकराजस्य आस्थानम् तस्मिन् दिने जनैः पूर्णम् आसीत्
sp009-001333_rv_14	मिथिलायाम् साधारणाः अपि जनाः ज्ञानोन्मुखाः
sp009-001334_rv_14	किम् पुनः विद्वांसः उद्दालकमहर्षेः शिष्योत्तमः आगतः
sp009-001335_rv_14	सः बन्दिपण्डितेन साकम् विवादम् प्रस्तोष्यति इति वार्ता नगर्याम् प्रसृता
sp009-001336_rv_14	अतः आस्थानस्य सर्वाणि अपि पीठानि आक्रान्तानि
sp009-001337_rv_14	सकुतूहलाः जनाः वादारम्भम् निरीक्षन्ते स्म
sp009-001338_rv_14	बन्दिपण्डितस्य गर्वम् शमयितुम् शक्तः कदा आगमिष्यति इति बहवः प्रतीक्षाम् कुर्वन्ति स्म
sp009-001339_rv_14	पुरा यथा बहवः विद्वांसः बन्दिपण्डितस्य वशीभूताः अदृश्याः जाताः
sp009-001340_rv_14	तथा अयम् कहोडः अपि भविष्यति इति केचित् परस्परम् भाषन्ते स्म
sp009-001341_rv_14	मन्त्रिभिः दर्श्यमानमार्गः विप्रैः आशीर्भिः अभिनन्द्यमानः
sp009-001342_rv_14	वनिताभिः पुष्पप्रकरैः अवकीर्यमाणः
sp009-001343_rv_14	प्रजाभिः सनमोवाकम् दृश्यमानः जनकमहाराजः आगत्य सिंहासने समुपविष्टः
sp009-001344_rv_14	बन्दिपण्डितः यथापूर्वम् स्मयमानः स्वपीठे विराजमानः अभवत्
sp009-001345_rv_14	तदा मन्त्रिषु अन्यतमः सभाम् उद्दिश्य गम्भीरेण स्वरेण अघोषयत् अवधारयतु महाराजः
sp009-001346_rv_14	शृण्वन्तु विद्वांसः
sp009-001347_rv_14	विदाङ्कुर्वन्तु च प्रजाः
sp009-001348_rv_14	अद्य आस्थाने कश्चन विशेषः
sp009-001349_rv_14	महर्षेः उद्दालकस्य शिष्यः कहोडः जनकास्थानस्य विभूषणेन बन्दिपण्डितेन साकम् वादम् प्रस्तौति
sp009-001350_rv_14	यः वादे विजयी तस्य पराजितः वंशवदः भविष्यति
sp009-001351_rv_14	विजयिनम् महाराजः गोसहस्रेण कनकाभरणैः च सम्मानयिष्यति
sp009-001352_rv_14	तर्कशास्त्रानुसारेण वादः प्रचलिष्यति इति
sp009-001353_rv_14	वादस्य नियमाः उभाभ्याम् पक्षाभ्याम् स्वीकृताः ननु
sp009-001354_rv_14	इति महाराजः पृष्टवान्
sp009-001355_rv_14	वादस्य सर्वान् नियमान् पूर्णतया विदित्वा स्वीकृत्य च वादरङ्गम् प्रविष्टः अस्मि इति कहोडः उक्तवान्
sp009-001356_rv_14	पूर्वम् अपि बहुवारम् वादयुद्धम् कृतवान् अस्मि
sp009-001357_rv_14	अतः अत्र मम तु नूतनम् न किञ्चित् इति बन्दिपण्डितः कहोडम् सावज्ञम् वीक्षमाणः उक्तवान्
sp009-001358_rv_14	आरभ्यताम् स्पर्धा इति जनकमहाराजः अनुमतिम् अघोषयत्
sp009-001359_rv_14	प्रथमम् वेदवेदाङ्गयोः उभौ अपि वादिनौ स्वपाण्डित्यम् प्रदर्शयताम् इति सभास्ताराः प्रार्थितवन्तः
sp009-001360_rv_14	हसन् इव बन्दिपण्डितः कहोडम् उक्तवान्
sp009-001361_rv_14	भवान् नासदीयसूक्तस्य घनपाठम् श्रावयतु इति
sp009-001362_rv_14	कहोडः यथोक्तम् अपठत्
sp009-001363_rv_14	एकमेकम् अक्षरम् शास्त्रानुसारेण तेन उच्चारितम्
sp009-001364_rv_14	तत्र सर्वेषाम् सम्मतिः प्रकटिता
sp009-001365_rv_14	प्रश्नकरणस्य अवकाशः कहोडस्य
sp009-001366_rv_14	हिरण्यगर्भसूक्तम् जटाक्रमेण बन्दिपण्डितः पठतु इति सः उक्तवान्
sp009-001367_rv_14	बन्दिपण्डितः शास्त्रसम्मतया रीत्या यथोक्तम् तथा अपठत्
sp009-001368_rv_14	ततः विविधेषु विषयेषु तयोः प्रश्नोत्तरमाला प्रवृत्ता
sp009-001369_rv_14	संहिता ब्राह्मण आरण्यकेषु द्वयोः अपि विशालम् ज्ञानम् प्रश्नातीतम्
sp009-001370_rv_14	इति राजा सभासदश्च सम्यग् ज्ञातवन्तः
sp009-001371_rv_14	सन्तुष्टः जनकमहाराजः यस्मिन् कस्मिंश्चित् विषये पक्षप्रतिपक्षौ आश्रित्य वादः प्रस्तूयताम्
sp009-001372_rv_14	तदा जयपराजययोः निष्कर्षः सुलभः भविष्यति इति आदिशत्
sp009-001373_rv_14	बन्दिपण्डितः उक्तवान् महाप्रभो
sp009-001374_rv_14	वेदाः पौरुषेयाः अपौरुषेयाः वा इति महान् विवादः वर्तते
sp009-001375_rv_14	कहोडः कमपि अभीष्टम् पक्षम् स्वीकरोतु
sp009-001376_rv_14	अहम् तत्प्रतिपक्षीभूय तद्वादम् खण्डयिष्यामि इति सविश्वासम् अघोषयत्
sp009-001377_rv_14	वेदाः अपौरुषेयाः इति मदीयः पक्षः इति कहोडः दृढया वाण्या उक्तवान्
sp009-001378_rv_14	तम् पक्षम् खण्डयित्वा वेदाः पौरुषेयाः
sp009-001379_rv_14	इति अहम् साधयिष्यामि इति बन्दिपण्डितः साट्टहासम् अवदत्
sp009-001380_rv_14	भवतु
sp009-001381_rv_14	अयम् अस्माकम् अपि कुतूहलजनकः विचारः
sp009-001382_rv_14	इति महाराजः अकथयत्
sp009-001383_rv_14	वादः आरब्धः
sp009-001384_rv_14	अनादयो वेदाः
sp009-001385_rv_14	जगत्कर्तुः निःश्वसितम् वेदाः
sp009-001386_rv_14	वेदेभ्यो जगत् निर्ममे आदिकर्ता
sp009-001387_rv_14	अतः जगतः पूर्वम् एव वेदाः स्थिताः
sp009-001388_rv_14	प्रलयानन्तरम् अपि ते अवस्थास्यन्ते
sp009-001389_rv_14	तेषाम् एव वेदानाम् पुनः पाठो भविष्यति
sp009-001390_rv_14	विष्णुः तानेव वेदान् ब्रह्मणे उपदेक्ष्यति
sp009-001391_rv_14	ततो ब्रह्मा जगत् स्रक्ष्यति
sp009-001392_rv_14	ततो गुरुशिष्यपरम्परा भविष्यति
sp009-001393_rv_14	अतः न मानवकृताः वेदाः
sp009-001394_rv_14	अतः तेषाम् अपौरुषेयत्वम् इति कहोडः स्ववादम् प्रस्तुतवान्
sp009-001395_rv_14	वेदाः नाम वाक्यसमुदायाः
sp009-001396_rv_14	वाक्यम् नाम बोधजनकः पदसमूहः
sp009-001397_rv_14	स्वाभिप्रायम् बोधयितुम् जनाः वाक्यानि प्रयुञ्जते इति प्रत्यक्षसिद्धम्
sp009-001398_rv_14	इदानीम् वयम् मानवाः यथा अर्थबोधकम् वाक्यम् प्रयुञ्ज्महे
sp009-001399_rv_14	तथा प्राचीनैः प्रत्युक्तानाम् वाक्यानाम् समूहः एव वेदः
sp009-001400_rv_14	तत्र परमात्मनिःश्वसितम् इत्यादिकथनम् श्रद्धोत्पादनाय विहितः अर्थवादः
sp009-001401_rv_14	यत्र यत्र वाक्यत्वम् तत्र तत्र मनुष्यबुद्धिरचितत्वम् इति व्याप्तिः
sp009-001402_rv_14	अतः वेदाः अपि पौरुषेयाः एव
sp009-001403_rv_14	इत्यत्र संशयः एव नास्ति इति बन्दिपण्डितः गाम्भीर्येण अवोचत्
sp009-001404_rv_14	जनाः स्वज्ञातेषु विषयेषु भाषन्ते
sp009-001405_rv_14	तत्र स्वाभिप्रायान् प्रकटयितुम् वाक्यानि रचयन्ति
sp009-001406_rv_14	किन्तु मानवैः प्रत्यक्षेण अनुमित्या वा ज्ञातुम् असाध्याः विषयाः यज्ञस्वर्गादयः वेदेषु प्रतिपादिताः
sp009-001407_rv_15	अलौकिकम् यज्ञादिरूपम् धर्मम् तदुपायभूतम् यज्ञम् वा
sp009-001408_rv_15	मानवमात्रम् कथम् जानीयात्
sp009-001409_rv_15	अतः यज्ञादिप्रतिपादकः वेदः अपौरुषेयः एव
sp009-001410_rv_15	इति कहोडः स्वपक्षम् समर्थितवान्
sp009-001411_rv_15	कल्पनया ऊहया च मानवाः किम् किम् न भाषन्ते
sp009-001412_rv_15	परलोकादिकम् तथैव तैः कल्पनया उपपादितम्
sp009-001413_rv_15	कथासु लोके क्वापि अदृष्टम् विचित्रप्राण्यादिकम् तैः किम् न वर्णितम्
sp009-001414_rv_15	तथैव स्वर्गः तथैव यज्ञः
sp009-001415_rv_15	तेन वेदस्य अपौरुषेयत्वम् न सिध्यति
sp009-001416_rv_15	अपि च वेदेषु यज्ञैः सेत्स्यतः फलस्य कामनया भाषमाणानाम् वाक्यानि श्रूयन्ते
sp009-001417_rv_15	अस्माकम् लोकेषु अस्माकम् तनयेषु च कोपो न दर्शनीयः
sp009-001418_rv_15	अस्माकम् आयूंषि रक्ष इत्यादि वाक्यानि च
sp009-001419_rv_15	एवम् च मानवानाम् एव एतानि वचनानि
sp009-001420_rv_15	अन्नपाने देहि वासांसि देहि गाः देहि इत्यादि किम् सूचयति
sp009-001421_rv_15	आशान्वितस्य कस्यापि मानवस्य वाक्यम् एतदिति स्पष्टम् भाति
sp009-001422_rv_15	अपि च अक्षैर्मा दीव्यः
sp009-001423_rv_15	इत्यादिकम् अक्षक्रीडाम् तदनिष्टफलम् च दृष्ट्वैव प्रोक्तम्
sp009-001424_rv_15	कथमस्य वेदस्य अपौरुषेयत्वम् इति बन्दिपण्डितः अब्रवीत्
sp009-001425_rv_15	बन्दिपण्डितः उच्चैः हसितवान्
sp009-001426_rv_15	कहोड उद्दालकमहर्षेः शिष्यस्य तव एतावद् एव ज्ञानम् वा
sp009-001427_rv_15	वेदेषु कर्तृस्मरणम् नास्ति इति यदुक्तम् त्वया तन्न
sp009-001428_rv_15	सर्वेषाम् मन्त्राणाम् ऋषिः कीर्त्यते इति त्वम् न जानासि किम्
sp009-001429_rv_15	गृत्स्नमः विश्वामित्रः अघमर्षणः इत्यादयः ऋषयः तस्य तस्य मन्त्रस्य कर्तारः
sp009-001430_rv_15	अत एव मन्त्रोच्चारणात् प्राक् ते स्मर्यन्ते
sp009-001431_rv_15	बहुभिः ऋषिभिः रचितानाम् मन्त्राणाम् सङ्ग्रहः वेदः
sp009-001432_rv_15	अतः वेदस्य एकः कर्ता न कथ्यते
sp009-001433_rv_15	किन्तु तस्य पौरुषेयत्वम् स्पष्टम् ज्ञायते खलु
sp009-001434_rv_15	इति च स्ववादम् उपस्थापितवान्
sp009-001435_rv_15	ऋषयो मन्त्रद्रष्टारः
sp009-001436_rv_15	न मन्त्रकर्तारः
sp009-001437_rv_15	नित्याम् सत्याम् वेदानुपूर्वीम् ते तपसः प्रभावेण साक्षात्कृतवन्तः
sp009-001438_rv_15	न पुनः स्वेच्छया किमपि काल्पनिकम् रचितवन्तः
sp009-001439_rv_15	कल्पादौ परमात्मा ब्रह्मणे वेदान् उपदिशति
sp009-001440_rv_15	ते एव गुरुशिष्यपरम्परया रक्ष्यन्ते
sp009-001441_rv_15	प्रलये जगत्समस्तम् नष्टम् भवति
sp009-001442_rv_15	किन्तु परमात्मा नूतनकल्पे आरभ्यमाणे ब्रह्मणे
sp009-001443_rv_15	वेदान् यथायथम् समुपदिशति
sp009-001444_rv_15	स च ऋषिभ्यः उपदिशति
sp009-001445_rv_15	अतः विश्वामित्रादयः मन्त्रान् ब्रह्मणः साक्षात्कृतवन्तः इति तेषाम् नाम तत्र तत्र स्मर्यते
sp009-001446_rv_15	एतावता वेदानाम् पौरुषेयत्वम् न भवति
sp009-001447_rv_15	अपि तु अपौरुषेयत्वम् एव इति कहोडः प्रोक्तवान्
sp009-001448_rv_15	कहोडमुने प्रथमतः वेदा नित्याः इत्येव न समर्थनार्हम्
sp009-001449_rv_15	परमात्मा ब्रह्मणे उपदिशति इत्यादिकम् कथामात्रम्
sp009-001450_rv_15	वेदेषु वसिष्ठ विश्वामित्रयोः कलहः वर्णितः
sp009-001451_rv_15	दाशराजानाम् युद्धम् वर्णितम्
sp009-001452_rv_15	एताः घटनाः यदा अभवन्
sp009-001453_rv_15	तदा तदनन्तरम् वा एवम् वर्णितम् इति स्पष्टम्
sp009-001454_rv_15	यदि वेदाः नित्याः
sp009-001455_rv_15	तर्हि कादाचित्कघटनानाम् तत्र वर्णना कथम् उपपद्यते
sp009-001456_rv_15	यदि एताः घटनाः नैव लोके अभवन् इति कथ्यते
sp009-001457_rv_15	तर्हि वेदाः मिथ्यावादिनः इति अभ्युपगन्तव्यम् स्यात्
sp009-001458_rv_15	अन्यथा तु लौकिक्यः घटनाः तैः वर्णिताः इति अङ्गीकर्तव्यम् एव
sp009-001459_rv_15	एवम् सति कथम् वा वेदानाम् अपौरुषेयत्वम् समर्थ्यते
sp009-001460_rv_15	इति बन्दिपण्डितः साट्टहासम् दशसु दिशासु
sp009-001461_rv_15	प्रतिध्वनितम् स्ववादम् प्रस्तुतवान्
sp009-001462_rv_15	कहोडः अप्रतिभः अभवत्
sp009-001463_rv_15	उत्तरम् किमपि तस्य न भाति स्म
sp009-001464_rv_15	तस्य शरीरम् स्विन्नम् अभवत्
sp009-001465_rv_15	रसना शुष्का जाता
sp009-001466_rv_15	हृदयम् अकम्पत
sp009-001467_rv_15	मुखम् कान्तिहीनम् श्वेतम् जातम्
sp009-001468_rv_15	दुःखेन अवमानेन च सः शिरः अवनमितवान्
sp009-001469_rv_15	तम् अवाङ्मुखम् दृष्ट्वा विजयगर्वेण माद्यन् बन्दिपण्डितः
sp009-001470_rv_15	किम् तूष्णीम्भूतः उत्तरम् देहि
sp009-001471_rv_15	अथवा पराजितोऽस्मि इति घोषय इति व्याघ्रवत् गर्जितवान्
sp009-001472_rv_15	कहोडस्य देहः वाताहतशुष्कपर्णवत् वेपते स्म
sp009-001473_rv_15	वादे पराजितः अस्मि मम अन्त्यकालः सन्निहितः
sp009-001474_rv_15	प्रयत्नम् कृतवतापि मया सुजातायाः आशा न परिपूरिता
sp009-001475_rv_15	अहम् सर्वथा विफलः दरिद्रः एव सर्वम् जीवनम् नीतवान् इत्यादयः भावनाः
sp009-001476_rv_15	तस्य हृदये पुङ्खानुपुङ्खतया
sp009-001477_rv_15	उद्गच्छन्ति स्म
sp009-001478_rv_15	अङ्गानि विषसर्पदष्टस्य इव अशक्तानि अभवन्
sp009-001479_rv_15	कण्ठः गद्गदयुक्तः जातः
sp009-001480_rv_15	शून्यदृष्ट्या सभाम् विलोक्य अवाङ्मुखः भूत्वा
sp009-001481_rv_15	सः पराजितोऽस्मि इति अस्पष्टया वाचा अवदत्
sp009-001482_rv_15	बन्दिपण्डितो विजयते इति तस्य शिष्यवृन्दम् उच्चैः अघोषयत्
sp009-001483_rv_15	सभायाम् स्थिताः केचन सहृदयाः पण्डिताः असहायाः सन्तः दुःखेन मुखानि अवाञ्चि कृतवन्तः
sp009-001484_rv_15	बन्दिपण्डितस्य क्रूरयज्ञः पशुम् एकम् पुनरलभत
sp009-001485_rv_15	इति अन्ये चिन्तितवन्तः
sp009-001486_rv_15	सहाध्यायिनः साधोः मित्रस्य अतिथिभूतस्य एषा दशा जाता
sp009-001487_rv_15	इति यज्ञदत्तः शरविद्धः इव नितान्तम् अतप्यत
sp009-001488_rv_15	गर्वेण हसन् बन्दिपण्डितः नियमानुसारेण कहोडः मम वशीभूतः
sp009-001489_rv_15	इति राजाज्ञा घोषणीया इति राज्ञः मुखम् पश्यन् निवेदितवान्
sp009-001490_rv_15	वादनियमानुसारेण पराजितः विजितवतः अधीनः
sp009-001491_rv_15	तद्विषये सम्पूर्णम् अधिकारम् बन्दिपण्डिताय यच्छामः
sp009-001492_rv_15	कहोडविषये यथेष्टम् व्यवहर्तुम् अर्हति अत्रभवान् बन्दिपण्डितः
sp009-001493_rv_15	इत्युक्त्वा जनकमहाराजः आस्थानमण्डपात् निर्गतवान्
sp009-001494_rv_15	सकलाम् सभा कटाक्षेण वीक्षमाणः बन्दिपण्डितः
sp009-001495_rv_15	गर्वयुतेन स्वरेण कहोड मम वशंवदोऽसि
sp009-001496_rv_15	अनुगच्छ माम् इत्याज्ञापितवान्
sp009-001497_rv_15	निस्तेजस्कः कहोडः वधस्तम्भम् प्रति गच्छन् पशुः इव बन्दिपण्डितम् अन्वगच्छत्
sp009-001498_rv_15	अतितमाम् विषण्णः खिन्नः गृहम् आगतः यज्ञदत्तः किङ्कर्तव्यतामूढः सन्
sp009-001499_rv_15	सुचिरम् स्थितवान्
sp009-001500_rv_15	यदा सः एकाकी अवाङ्मुखः गृहम् प्रतिनिवृत्तः
sp009-001501_rv_15	तदा सभायाम् किम् वृत्तम् इति ज्ञातवती तस्य पत्नी किमपि न पृष्टवती
sp009-001502_rv_15	कहोडः मया केनापि उपायेन निवारणीयः आसीत्
sp009-001503_rv_15	बन्दिपण्डितस्य वादकौशलविषये
sp009-001504_rv_15	तस्य कार्यविषये वादनियमानाम् कठोरताविषये च मया अधिकम् बोधनीयम् आसीत्
sp009-001505_rv_15	तदा प्रायशः कहोडस्य इयम् विपत् न आपतेत् इति सः बहुवारम् चिन्तितवान्
sp009-001506_rv_15	पत्नी च अवाङ्मुखी पत्ये भोजनम् परिविष्टवती
sp009-001507_rv_15	किन्तु किमपि भोक्तुम् सः न अशक्नोत्
sp009-001508_rv_15	दम्पती उपोषितौ एव रात्रिम् अनयताम्
sp009-001509_rv_15	किन्तु मानवैः दैवम् विरुध्य किम् कर्तुम् शक्यते
sp009-001510_rv_15	सर्वम् सोढव्यम्
sp009-001511_rv_15	कर्तव्यम् परिपालनीयम्
sp009-001512_rv_15	महर्षये उद्दालकाय इयम् वार्ता प्रेषणीया एव इति सः निश्चयम् कृतवान्
sp009-001513_rv_15	कश्चन वटुम् आनीय तम् विदितमार्गम् कृत्वा सन्देशम् स्पष्टाक्षरैः बोधयित्वा
sp009-001514_rv_15	मार्गव्ययस्य व्यवस्थाम् कृत्वा रक्षकभटम् च कल्पयित्वा प्रेषितवान्
sp009-001515_rv_16	कतिपयानि दिनानि प्रयाणम् कृत्वा सः वटुः उद्दालकाश्रमम् प्राप्तवान्
sp009-001516_rv_16	सन्ध्यावेलायाम् सः तत्र उपस्थितः
sp009-001517_rv_16	सायन्तनस्य सवनस्य मन्त्राः तदा श्रूयन्ते स्म
sp009-001518_rv_16	केचन ब्रह्मचारिणः सन्ध्योपासनायाम् निरताः आसन्
sp009-001519_rv_16	धृतवल्कलाः काश्चन ऋषिकन्याः वृक्षालवालेषु जलम् पूरयन्ति स्म
sp009-001520_rv_16	वटुः आश्रमम् प्रविश्य प्रवहन्त्याम् झर्याम् पाणिपादम् प्रक्षाल्य सन्ध्यावन्दनम् कृत्वा
sp009-001521_rv_16	कस्यचन ऋषेः सविधे गत्वा नामगोत्रकथनपूर्वकम् अभिवादनम् कृतवान्
sp009-001522_rv_16	आयुष्मान् भव इति लब्धाशीः सः पुनः उक्तवान्
sp009-001523_rv_16	अहम् मिथिलातः आगतः अस्मि
sp009-001524_rv_16	महर्षेः दर्शनम् प्राप्य तस्मै मुख्यः सन्देशः प्रापणीयः इति
sp009-001525_rv_16	मिथिलाशब्दम् श्रुतवता ऋषिणा सन्देशस्य महत्त्वम् ज्ञातम्
sp009-001526_rv_16	झटिति सः वटुम् महर्षेः उद्दालकस्य समीपम् नीत्वा
sp009-001527_rv_16	अयम् वटुः मिथिलातः भवते सन्देशम् श्रावयितुम् आगतः अस्ति इति उक्तवान्
sp009-001528_rv_16	महर्षिः वटोः मुखम् दृष्ट्वा अयम् अशुभम् सन्देशम् आनीतवान् इति ज्ञातवान्
sp009-001529_rv_16	उपवेष्टुम् दर्भासनम् दर्शयित्वा कथ्यताम् इति उक्तवान्
sp009-001530_rv_16	वटुः प्रवरकथनपूर्वम् अभिवादनम् कृत्वा दर्भासने उपविश्य उक्तवान् महर्षिणा अहम् क्षन्तव्यः
sp009-001531_rv_16	शोकसन्देशानयनस्य दोभोग्यम् मया प्राप्तम्
sp009-001532_rv_16	भवतः शिष्यः मिथिलानगरवासी पुरोहितः यज्ञदत्तः
sp009-001533_rv_16	भवत्पादयोः प्रणामम् समर्प्य सन्दिशति इति
sp009-001534_rv_16	शुभम् अशुभम् वा सन्देशवाहकस्य न दोषः
sp009-001535_rv_16	अभिधीयताम् इति महर्षिः उक्तवान्
sp009-001536_rv_16	भवतः शिष्यः जामाता च कहोडः मिथिलायाः महाराजस्य आस्थाने स्वविद्यानैपुण्यम् दर्शयितुम् आगतवान्
sp009-001537_rv_16	आस्थाने बन्दिपण्डितेन सह शास्त्रार्थचर्चा प्रवृत्ता
sp009-001538_rv_16	तत्र कहोडः पराजितः
sp009-001539_rv_16	वादे युद्धे स्पर्धासु च जयपराजयौ दैवाधीनौ
sp009-001540_rv_16	ततस्ततः
sp009-001541_rv_16	ततो वादनियमानुसारेण कहोडः बन्दिपण्डिताय समर्पितः
sp009-001542_rv_16	ततः तस्य स्थितिगती न ज्ञायेते
sp009-001543_rv_16	पूर्वमपि वादे पराजिताः बन्दिपण्डितस्य वशीभूताः केऽपि पुनः जनैः न दृष्टाः
sp009-001544_rv_16	पराजितान् पण्डितान् बन्दिपण्डितः नद्याम् मज्जयति इति जनाः वदन्ति
sp009-001545_rv_16	मित्रम् सतीर्थ्यम् रक्षितुम् असमर्थम् माम् क्षन्तुम् अर्हति महर्षिः
sp009-001546_rv_16	इति पुरोहितो यज्ञदत्तः सन्देशम् प्रेषितवान्
sp009-001547_rv_16	महर्षिः बद्धभ्रुकुटिः अभवत्
sp009-001548_rv_16	अर्धनिमीलितनेत्रः क्षणम् ध्यानमग्नः स्थितः
sp009-001549_rv_16	ततः दैवेच्छा अनुल्लङ्घनीया इति उद्गारम् कृत्वा
sp009-001550_rv_16	आश्रमे दिनद्वयम् स्थित्वा अन्नपानादिभिः शरीरायासम् परिहृत्य ततः स्वग्रामम् गन्तुम् अर्हसि इति अब्रवीत्
sp009-001551_rv_16	केषुचिदेव निमिषेषु इयम् वार्ता दावानलवत् आश्रमे प्रसृता
sp009-001552_rv_16	दुर्वार्ताम् श्रुतवती सुजाता वज्राहता लता इव विसञ्ज्ञा धरायाम् पतितवती
sp009-001553_rv_16	ऋषिपत्न्यः जलसेचनादिना शीतोपचारेण ताम् लब्धसञ्ज्ञाम् कृतवत्यः
sp009-001554_rv_16	सर्वासाम् तासाम् मुखानि पश्यन्ती को वा इमाम् वार्ताम् आनीतवान्
sp009-001555_rv_16	आनयत तम् इति उच्चैः व्यलपत् सुजाता
sp009-001556_rv_16	वटुः तत्र आगत्य तस्याः पादयोः निपतितवान्
sp009-001557_rv_16	सा रुदती विलपन्ती तम् पृष्टवती
sp009-001558_rv_16	भोः किम् अभूत् मम पत्युः
sp009-001559_rv_16	मुनिः कहोडः किमर्थम् न प्रतिनिवृत्तः
sp009-001560_rv_16	ब्राह्मणः वेदवित् उपशान्तः सः कथम् बन्दिपण्डितस्य वशीकृतः
sp009-001561_rv_16	कथम् क्रूरेण तेन मम पतिः जले मज्जितः
sp009-001562_rv_16	जनकमहाराजः ब्रह्मज्ञानी इति समस्तः लोकः प्रशंसति
sp009-001563_rv_16	कीदृशः ज्ञानी सः यः स्वराज्ये ईदृशम् अन्याय्यम् अनुमन्यते
sp009-001564_rv_17a	मम पत्या किमपराद्धम् इति सा सततम् प्रश्नान् पृष्टवती
sp009-001565_rv_17a	मातः माम् क्षमस्व
sp009-001566_rv_17a	कहोडमुनिना किमपि न अपराद्धम्
sp009-001567_rv_17a	महाराजश्च विद्यापक्षपाती
sp009-001568_rv_17a	किन्तु आस्थानपण्डितः बन्दी कठोरान् वादनियमान् करोति
sp009-001569_rv_17a	तादृशनियमान् अभ्युपगतवन्तः एव वादरङ्गे अवतरन्ति
sp009-001570_rv_17a	पराजितः नियमानुसारेण विजयिनो वशंवदः भवति
sp009-001571_rv_17a	तथा वशीभूतस्य गतिः का भविष्यति इति न केनापि ज्ञायते
sp009-001572_rv_17a	बन्दी पराजितम् नदीसमीपम् नयति
sp009-001573_rv_17a	तत्र मज्जयति
sp009-001574_rv_17a	ततः तस्य कथा समाप्ता भवति इति जनाः कथयन्ति
sp009-001575_rv_17a	अहम् किमपि अन्यत् न जानामि
sp009-001576_rv_17a	यज्ञदत्तस्य आज्ञया सन्देशम् अहम् आनीतवान्
sp009-001577_rv_17a	एतावदेव इति वटुः स्वयम् अश्रूणि विमुञ्चन् उक्तवान्
sp009-001578_rv_17a	बन्दिपण्डिताय एतावदधिकारम् दत्तवान् जनकः पापी
sp009-001579_rv_17a	वेदविदः पण्डितान् जले मज्जयितुम् अवकाशम् यः ददाति
sp009-001580_rv_17a	तस्य ज्ञानेन किम् फलम्
sp009-001581_rv_17a	गच्छ मिथिलाम्
sp009-001582_rv_17a	कथय जनकमहाराजम्
sp009-001583_rv_17a	पतिवियुक्ता यथाहम् तप्ये तथा तस्यापि सुता पतिविरहेण तप्ता भविष्यति
sp009-001584_rv_17a	अयम् मम शापः इति विलपन्ती सुजाता पुनः विसञ्ज्ञा अभवत्
sp009-001585_rv_17a	अवाङ्मुखः वटुः ततः उत्थाय शीघ्रम् एव मिथिलाम् प्रतिनिवृत्तः
sp009-001586_rv_17a	सुजाता नवप्रसवा
sp009-001587_rv_17a	तस्याः शिशोः मासमात्रम् वयः
sp009-001588_rv_17a	शरीरस्य अष्टसु भागेषु वक्रः शिशुः कटे सुप्तः
sp009-001589_rv_17a	पत्युः दुर्वार्तायाः श्रवणेन सुजातायाः का स्थितिः भविष्यति इति आश्रमस्य सर्वाः स्त्रियः कातराः आसन्
sp009-001590_rv_17a	जामातुः शोकमयीम् वार्ताम् श्रुतवती सुजातायाः माता तत्र आगत्य सुजाताम् शैत्योपचारेण लब्धसञ्ज्ञाम् कृत्वा
sp009-001591_rv_17a	बहुधा सान्त्वयन्ती दुःखदग्धाम् ताम् समाधातुम् यत्नम् कृतवती
sp009-001592_rv_17a	अम्ब किम् करोमि
sp009-001593_rv_17a	अल्पे वयसि मे वैधव्यम्
sp009-001594_rv_17a	अष्टावक्रः इति अन्वर्थाभिधानः शिशुः
sp009-001595_rv_17a	दरिद्रतायाः पराकाष्ठा
sp009-001596_rv_17a	एवम् स्थितेऽपि किमर्थम् मया प्राणाः धरणीयाः
sp009-001597_rv_17a	इति सुजाता उच्चैः रोदितुम् आरब्धवती
sp009-001598_rv_17a	कथम् सुता समाधातव्या कैः वचनैः सान्त्वनम् वक्तव्यम् इति मातुः न अभासत
sp009-001599_rv_17a	सा निर्निमेषम् सुताम् पश्यन्ती तदा तदा उद्गतानि अश्रूणि प्रोञ्छन्ती तूष्णीम् उपविष्टा
sp009-001600_rv_17a	परेद्यवि महर्षिः उद्दालकः स्वयम् सुजाताम् उद्दिश्य सान्त्वनवचनानि उक्तवान्
sp009-001601_rv_17a	वत्से सुजाते मानवः विधेः हस्ते भ्राम्यत् क्रीडनकम् इव
sp009-001602_rv_17a	यदा विधिः सुमुखः तदा वयम् सर्वम् अस्मदधीनम् वर्तते
sp009-001603_rv_17a	अस्मदिष्टानुसारेण जगत् विपरिवर्तते इति भावयामः
sp009-001604_rv_17a	किन्तु न कस्यापि विधिः सदा सुमुखः
sp009-001605_rv_17a	सदा सुखम् न कस्यापि
sp009-001606_rv_17a	विपत् दुःखम् कष्टम् चेत्यादि सकलमपि अनिवार्यम्
sp009-001607_rv_17a	आश्रमे जाता आश्रमे वर्धिता मत्तः विद्याम् उपार्जितवती त्वम् एतत् सत्यम् ज्ञातुम् असमर्था किम्
sp009-001608_rv_17a	स्थैर्यस्य परीक्षा एतादृशेषु अवसरेषु एव
sp009-001609_rv_17a	किञ्चित् आलोच्य मनः स्तिमितम् कुरुष्व इति
sp009-001610_rv_17a	पितः मया को वा अपराधः विहितः यद् विधिः माम् एवम् दण्डयति
sp009-001611_rv_17a	अहम् अस्य शोकस्य भरणे असमर्था
sp009-001612_rv_17a	कहोडः लोकेऽस्मिन् यदा नास्ति तदा किमर्थम् मया अत्र भवितव्यम्
sp009-001613_rv_17a	सुखदुःखयोः सहभागिनी इति यः माम्
sp009-001614_rv_17a	परिगृहीतवान् सः एव माम् त्यक्त्वा गतः
sp009-001615_rv_17a	इदानीम् किमहम् करवाणि
sp009-001616_rv_17a	वत्से त्वाम् त्यक्तुम् कहोडः न गतः
sp009-001617_rv_17a	स खलु दारिद्र्यम् दूरीकर्तुम् प्रयत्नम् कृतवान्
sp009-001618_rv_17a	स एव प्रयत्नः विपदम् आनयत्
sp009-001619_rv_17a	इदानीम् त्वया धैर्यम् अवलम्ब्य दुःखम् सोढव्यम्
sp009-001620_rv_17a	नान्यः पन्थाः विद्यते
sp009-001621_rv_17a	पितः जीवितुम् मम न कश्चन आधारः
sp009-001622_rv_17a	सहगमनाय अनुमतिम् मह्यम् देहि
sp009-001623_rv_17a	पत्युः शरीरम् अत्र नास्ति
sp009-001624_rv_17a	तथापि तमेव अनुस्मरन्ती चिताम् आरोहामि
sp009-001625_rv_17a	इयम् मूर्खता इयम् कातरता
sp009-001626_rv_17a	कहोडः वादे पराजितः सन् बन्दिपण्डितस्य वशीभूतः इति सत्यम्
sp009-001627_rv_17a	तस्य ततः का गतिः जाता इति तु ऊहापोहस्य विषयः
sp009-001628_rv_17a	तत्र प्रत्यक्षम् प्रमाणम् नास्ति
sp009-001629_rv_17a	यदि च कहोडस्य मरणम् निश्चितम् तदापि सहगमनम् न साधु
sp009-001630_rv_17a	तस्य सुतस्य पालनम् पोषणम् च यथाशक्ति त्वया कर्तव्यम्
sp009-001631_rv_17a	अनुमरणेन किमपि न साध्यते
sp009-001632_rv_17a	पलायनमार्गः खलु चितारोहणम्
sp009-001633_rv_17a	न तत्र शास्त्रसम्मतिः
sp009-001634_rv_17a	प्राणाः सर्वप्रयत्नेन रक्षणीयाः
sp009-001635_rv_17a	वेदवचनेन अविहितम् अनुमरणम् पापकारणम्
sp009-001636_rv_17a	शिशुम् कथम् पालयेयम् कथम् पोषयेयम् स खलु अष्टावक्रः
sp009-001637_rv_17a	तस्य लोकेऽस्मिन् स्थानम् क्व वर्तते पितः
sp009-001638_rv_17a	तथा न वक्तव्यम्
sp009-001639_rv_17a	सुते सुजाते पूर्वम् एव मया अभिहितम्
sp009-001640_rv_17a	तव सुतः अभूतपूर्वः ज्ञानी भविष्यति
sp009-001641_rv_17a	अस्मै जगते ज्ञानप्रकाशम् वितरिष्यति
sp009-001642_rv_17a	मम तपसि वचसि च तव विश्वासः वर्तते चेत् तम् प्रीत्या पालय पोषय वर्धय
sp009-001643_rv_17a	सः पितरम् वंशद्वयम् च समुद्धरिष्यति
sp009-001644_rv_17a	रक्ष मे वाचि विश्वासम्
sp009-001645_rv_17a	पितुः वचसि सुजातायाः दृढः विश्वासः आसीत्
sp009-001646_rv_17a	तथापि साश्रुनयना सा तम् पृष्टवती प्रथमतो वक्रम् रूपम्
sp009-001647_rv_17a	पितरम् चक्षुषा सकृदपि अदृष्टवान् अनाथः अयम्
sp009-001648_rv_17a	कथम् सः वर्धते पितः
sp009-001649_rv_17b	अयम् अस्माकम् आश्रमे एव वर्धताम्
sp009-001650_rv_17b	तव अनुजः श्वेतकेतुः इव अयम् अपि मे दौहित्रः अत्र पालयिष्यते
sp009-001651_rv_17b	पूर्वजन्मसंस्कारसम्पत्तव पुत्रस्य महती वर्तते इति अहम् जानामि
sp009-001652_rv_17b	कतिपयेषु एव वर्षेषु सः समस्तविद्यापारङ्गतः भविष्यति
sp009-001653_rv_17b	तव सर्वम् दुःखम् च परिहरिष्यति इति उक्तवान् महर्षिः उद्दालकः
sp009-001654_rv_17b	दुःखम् सर्वम् हृदये निगूह्य सुजाता कथमपि मनः समादधात्
sp009-001655_rv_17b	शिशुम् प्रीत्या आलिङ्ग्य अश्रुविमोचनेन हृदयस्य भारम् लघूकृतवती
sp009-001656_rv_17b	कालचक्रम् सदा भ्राम्यति
sp009-001657_rv_17b	न कस्यापि कृत तत् क्षणम् अपि अवतिष्ठते
sp009-001658_rv_17b	जनस्य कष्टम् अस्तु सुखम् वा कालचक्रस्य भ्रमणम् अप्रतिहतम्
sp009-001659_rv_17b	विशालस्य अपरिमितस्य विश्वस्य व्यवस्थायाम् कस्य वा प्राधान्यम्
sp009-001660_rv_17b	कालस्य दृष्टौ राजानः श्रीमन्तः दासाः दरिद्राः सर्वेऽपि समानाः
sp009-001661_rv_17b	सर्वेऽपि साधारणाः
sp009-001662_rv_17b	अष्टावक्रः बहूनाम् अपहासस्य विषयः भूत्वापि दिने दिने वर्धते स्म
sp009-001663_rv_17b	तस्य चङ्क्रमणम् सङ्क्रमणम् वा अन्येषाम् इव नासीत्
sp009-001664_rv_17b	वक्राङ्गस्य तस्य एकैकम् अपि पदम् जनानाम् हासस्य सुजातायाः रोदनस्य च कारणम् भवति स्म
sp009-001665_rv_17b	प्रथमतः तम् दृष्टवन्तः तु बहुधा हसित्वा विविधान् प्रश्नान् कृत्वा च
sp009-001666_rv_17b	सुजातायाः दुःखस्य वृद्धेः कारणम् भवन्ति स्म
sp009-001667_rv_17b	आश्रमस्य बालकाः बालिकाश्च अष्टावक्रस्य एकैकाम् अपि चेष्टाम् अनुकृत्य विनोदम् लभन्ते स्म
sp009-001668_rv_17b	किन्तु अल्पे एव वयसि अष्टावक्रस्य बुद्धिः सूक्ष्मा प्रचण्डा च आसीत्
sp009-001669_rv_17b	श्रुतधरः सः
sp009-001670_rv_17b	सकृत् श्रुतम् सर्वम् सः पुनरुच्चारयितुम् शक्तः आसीत्
sp009-001671_rv_17b	सर्वे मन्त्राः सर्वाणि ब्राह्मणवाक्यानि सर्वाः उपनिषदः श्रवणमात्रेण तस्य वशीभवन्ति स्म
sp009-001672_rv_17b	सर्वम् इदम् एषः पुरा कुत्र कस्मात् अधीतवान् इति सर्वेषाम् संशयः भवति स्म
sp009-001673_rv_17b	लौकिकेषु अपि विषयेषु अन्येषाम् छात्राणाम् यूनाम् वृद्धानाम्
sp009-001674_rv_17b	मुनीनाम् च यत्र संशयः तत्रापि अस्य बुद्धिः सलीलम् प्रवहति स्म
sp009-001675_rv_17b	यज्ञानाम् विधौ विधाने वा यदा ऋषयः सन्देहेन विरताः भवन्ति स्म
sp009-001676_rv_17b	तदा अष्टावक्रः इदमित्थम् इति निर्णयम् प्रदातुम् समर्थः आसीत्
sp009-001677_rv_17b	तस्य अप्रतिमायाः मेधाशक्तेः कुतूहलम् शमयितुम् स्वयम् महर्षिः उद्दालकः अपि असमर्थः आसीत्
sp009-001678_rv_17b	महर्षेः सुतः श्वेतकेतुः अपि अष्टावक्रसमानवयस्कः
sp009-001679_rv_17b	किन्तु विद्यायाम् तयोः तारतम्यम् सुस्पष्टम् आसीत्
sp009-001680_rv_17b	अन्ये दशभिः वर्षैः यद् अधिगच्छन्ति तद्
sp009-001681_rv_17b	अष्टावक्रः दशभिः मासैः कदाचिद् दशभिः दिनैः एव अधिगच्छति स्म
sp009-001682_rv_17b	वेदपठने तु तन्मुखात् एकम् अपि अक्षरम् अपस्वरोपेतम् न निर्गच्छति स्म
sp009-001683_rv_17b	साक्षात् वेदपुरुषः एव तस्य वदने निवसति इति जनाः भाषन्ते स्म
sp009-001684_rv_17b	सुतस्य रूपम् सुजातायाः यावतीम् वेदनाम् करोति स्म ततोऽधिकम् मुदम् तस्य बुद्धिः जनयति स्म
sp009-001685_rv_17b	अपितृकः अनाथः इति आश्रमे तम् न कश्चिद् अवज्ञया पश्यति स्म
sp009-001686_rv_17b	महर्षेः तस्मिन् महती प्रीतिः महान् आदरश्च इति सर्वे जानन्ति स्म
sp009-001687_rv_17b	अष्टवर्षीयः अपि अष्टावक्रः वयोवृद्धान् अपि बोधयितुम् समर्थः आसीत्
sp009-001688_rv_17b	गर्भाष्टमे उपनीतः सः गायत्र्यभिमन्त्रणेन प्रकृष्टतेजाः अभवत्
sp009-001689_rv_17b	शास्त्राध्ययनम् आरभ्य चतुर्भिः एव वर्षैः वेदेषु वेदाङ्गेषु पुराणेषु धर्मशास्त्रेषु
sp009-001690_rv_17b	स्मृतिषु वाकोवाक्ये इतिहासे च सः प्रवीणः अभवत्
sp009-001691_rv_17b	आसताम् सहाध्यायिनः ज्येष्ठाः ऋषयः आश्रमान्तरवासिनः लौकिकाश्च शास्त्रेषु यज्ञक्रियाकलापेषु
sp009-001692_rv_17b	च स्वीयान् संशयान् निवारयितुम् अष्टावक्रम् आश्रयन्ति स्म
sp009-001693_rv_17b	स्वयम् महर्षिः उद्दालकः धर्मरहस्येषु अस्पष्टेषु दौहित्रम् स्वाङ्के उपवेश्य तस्य विचारान् सावधानम् शृणोति स्म
sp009-001694_rv_17b	सुजाता अनन्तया चिन्तया सन्तप्यते स्म
sp009-001695_rv_17b	सा सौभाग्यवती वा विधवा वा इति संशयितम् आसीत्
sp009-001696_rv_17b	सौभाग्यवती इव आत्मानम् अलङ्कुरु तव पतिः मृतः इति कः वदति
sp009-001697_rv_17b	इति तस्याः माता सदा वदति स्म
sp009-001698_rv_17b	किन्तु सुजातायाः तत्र आसक्तिः एव न आसीत्
sp009-001699_rv_17b	बन्दिपण्डितवशीभूतः न कश्चित् विद्वान् पुनः भूलोके दृष्टः इति प्रतीतिः निर्बाधा
sp009-001700_rv_17b	एवम् च मम पतिः पुनरागमिष्यति इति कथम् वा विश्वसिमि इति तस्याः व्याकुलता
sp009-001701_rv_17b	निष्करुणतया क्रौर्येण च मे पतिम् हतवतः तस्य बन्दिपण्डितपाशस्य उपरि
sp009-001702_rv_17b	स्फूर्जथुसहितम् वज्रम् निपततु इति सा शपति स्म
sp009-001703_rv_18a	एकदा सायङ्काले भगवति सहस्त्रमरीचिमालिनि अरुणवर्णम् धारयति सति
sp009-001704_rv_18a	महर्षिः उद्दालकः आश्रमस्य मध्ये कस्यचित् वृक्षस्य छायायाम् क्रीडतः ऋषिकुमारान् अवलोकयति स्म
sp009-001705_rv_18a	बालाः उत्प्लुत्योत्प्लुय लङ्घमानाः सहर्षम् केकाः कुर्वाणाः क्रीडन्ति स्म
sp009-001706_rv_18a	तथा क्रीडितुम् स्वशरीरवक्रत्वकारणात् अशक्तः अष्टावक्र महर्षेः अङ्के उपविष्टः केवलम् दर्शनेन आनन्दति स्म
sp009-001707_rv_18a	अत्रान्तरे क्रीडतः महर्षिपुत्रस्य श्वेतकेतोः भूमौ पतनेन बाधा सञ्जाता
sp009-001708_rv_18a	पितुः अङ्के उपविश्य समाधानम् प्राप्तुम् इच्छुः श्वेतकेतुः तत्र आगतः
sp009-001709_rv_18a	विद्यासु सुनिपुणस्यापि अष्टावक्रस्य बाल्यहेतोः हठप्रवृत्तिः आसीत्
sp009-001710_rv_18a	सः श्वेतकेतवे स्थानम् न दत्तवान्
sp009-001711_rv_18a	त्यज मम पितुः अङ्कम्
sp009-001712_rv_18a	अत्र मया उपवेष्टव्यम्
sp009-001713_rv_18a	तव अत्र स्थानम् नास्ति
sp009-001714_rv_18a	त्यज इति विलपन् श्वेतकेतुः उक्तवान्
sp009-001715_rv_18a	तथा न वक्तव्यम्
sp009-001716_rv_18a	उभौ युवाम् अत्र उपविशताम् इति विवादम् परिहर्तुम् इच्छुकः महर्षिः उक्तवान्
sp009-001717_rv_18a	श्वेतकेतुः कोपनः सञ्जातः
sp009-001718_rv_18a	गच्छ रे तव मातरम् पृष्ट्वा तव पिता कः इति विजानीहि
sp009-001719_rv_18a	तस्य अङ्के उपविश
sp009-001720_rv_18a	मम स्थानम् किम् अपहरसि गच्छ इति उच्चैः आक्रोशम् कृतवान् श्वेतकेतुः
sp009-001721_rv_18a	अष्टावक्रः निष्प्रतिभः अभवत्
sp009-001722_rv_18a	यत्र मया उपविष्टम् तत् स्थानम् न मदीयम् न तत्र मम अधिकारः
sp009-001723_rv_18a	श्वेतकेतुः यदि दाक्षिण्येन कृपया वा ददाति तर्हि एव अहम् तत्र उपवेष्टुम् शक्ष्यामि
sp009-001724_rv_18a	अन्यथा मम स्थानम् नास्ति इति तेन आशु अवगतम्
sp009-001725_rv_18a	वचनम् विना उत्थाय अवाङ्मुखः ततः वक्रगत्या निर्गतः
sp009-001726_rv_18a	अवमानितः इव विषण्णः सन् मातुः समीपम् गतवान्
sp009-001727_rv_18a	दीनवदनम् नयनाञ्चलयोः स्थितान् अश्रुबिन्दून् प्रोञ्छन्तम् सुतम् अष्टावक्रम् दृष्ट्वा
sp009-001728_rv_18a	सुजातायाः शोकः आश्चर्यम् च युगपद् उदभवताम्
sp009-001729_rv_18a	अपितृकस्य वक्राङ्गस्य तस्य केन किम् कृतम् स्यात् इति शोकः
sp009-001730_rv_18a	कदापि पुरा एवम् अनागच्छन् अद्य कस्मात् रुदन् आगच्छति इति आश्चर्यम्
sp009-001731_rv_18a	वत्स अष्टावक्र कस्माद् रोदिषि
sp009-001732_rv_18a	किमभवत्
sp009-001733_rv_18a	किम् केनचित् अपहसितोऽसि आहोस्वित् ताडितः
sp009-001734_rv_18b	अम्ब न केनापि अपहसितः न च ताडितः किन्तु श्वेतकेतुः
sp009-001735_rv_18b	किम् कृतम् श्वेतकेतुना
sp009-001736_rv_18b	अहम् महर्षेः अङ्के उपविष्टः क्रीडतः बालान् पश्यामि स्म
sp009-001737_rv_18b	श्वेतकेतुः आगत्य माम् ततः प्रच्याव्य स्वयम् तत्र उपविष्टः
sp009-001738_rv_18b	त्वम् तव पितुः अङ्के उपविश
sp009-001739_rv_18b	मम पितुः अङ्के मम स्थानम्
sp009-001740_rv_18b	न तव इति माम् भर्त्सितवान्
sp009-001741_rv_18b	अम्ब मम पिता कः
sp009-001742_rv_18b	क्वास्ति मम पिता
sp009-001743_rv_18b	कुतः स न दृश्यते कदापि
sp009-001744_rv_18b	इति अष्टावक्रः सनिर्बन्धम् मातरम् पृष्टवान्
sp009-001745_rv_18c	किम् उत्तरम् दातव्यम् इति सुजातायाः न अभासत
sp009-001746_rv_18c	सा तम् प्रश्नम् विस्मारयितुम् यत्नम् कृतवती
sp009-001747_rv_18c	वत्स त्वम् बालः
sp009-001748_rv_18c	विस्मर तस्य वचनम्
sp009-001749_rv_18c	गत्वा क्रीडाम् पश्य
sp009-001750_rv_18c	अथवा ग्रन्थान् अधीष्व इति सा उक्तवती
sp009-001751_rv_18c	अष्टावक्रस्य कोपः उत्पन्नः
sp009-001752_rv_18c	अम्ब नाहम् स्तनन्धयः
sp009-001753_rv_18c	अहम् सर्वम् ज्ञातुम् समर्थः
sp009-001754_rv_18c	सर्वेषाम् बालानाम् पितरः अत्र सन्ति
sp009-001755_rv_18c	मम तु पिता कुतो नास्ति
sp009-001756_rv_18c	पिता जीवति उत न ब्रूहि
sp009-001757_rv_18c	मया अद्य तत् ज्ञातव्यम्
sp009-001758_rv_18c	यदि न ब्रवीषि तर्हि अहम् अनूढायाः तव अधर्मेण जातः व्रात्यशिशुः इति मया चिन्तनीयम् भविष्यति
sp009-001759_rv_18c	सत्यम् ब्रूहि इति उच्चैः पृष्टवान् सः मातरम्
sp009-001760_rv_18c	किमर्थम् सत्यम् गूहनीयम्
sp009-001761_rv_18c	अष्टावक्रः वयसा बालोऽपि ज्ञानेन तरुणः
sp009-001762_rv_18c	जानातु सत्यम् सः
sp009-001763_rv_18d	सर्वम् कथयामि इति आलोच्य सुजाता कहोडेन जातम् स्वविवाहम्
sp009-001764_rv_18d	दस्युकृतात् तास्कर्यात् प्राप्तम् दारिद्र्यम् ततः विमोचनम् प्राप्तुम् कहोडस्य मिथिलाप्रयाणम्
sp009-001765_rv_18d	तत्र बन्दिपण्डितेन वादे तस्य पराजयः परिणामतः बन्दिपण्डितवशीभूतस्य तस्य अगोचरत्वम्
sp009-001766_rv_18d	बन्दिपण्डितः स्ववशीभूतान् पण्डितान् जले मज्जयित्वा संहरति इति जनश्रुतिम् च सा विशदम् निरूपितवती
sp009-001767_rv_18d	ततश्च अश्रुप्रवाहम् रोद्धुम् यत्नम् कुर्वती सा उक्तवती वत्स त्वम् तादृशस्य वेदविदः पुत्रोऽसि
sp009-001768_rv_18d	अतः एव सर्वाः विद्याः तव करगताः
sp009-001769_rv_18d	वेदविदम् गुणधनम् शान्तम् दान्तम् तव पितरम् वादे निर्जित्य जले मज्जयित्वा मारितवन्तम् बन्दिपण्डितम् त्वम् पुनः वादे जयेः
sp009-001770_rv_18d	क्रूरः सः यथा बहून् श्रोत्रियान् निष्पापान् पण्डितान् हतवान् तम् तथैव जले निमज्य संहरेः
sp009-001771_rv_18d	पुनः सः पिशाचः यथा न उन्मज्जेत् यथा तस्य निष्करुणा परम्परा नानुवर्तेत तथा कुर्याः
sp009-001772_rv_18d	यदि तथा न करोषि सः नृशंसः कति वा श्रोत्रियान् वधिष्यति
sp009-001773_rv_18d	तदहम् न जाने
sp009-001774_rv_18d	तव तादृशी शक्तिः तादृशम् सामर्थ्यम् च यदा भविष्यति तद्दिनम् अहम् सदा प्रतिपालयन्ती अस्मि
sp009-001775_rv_18d	तव जीवितस्य मुख्यः उद्देशः अयमेव अस्तु
sp009-001776_rv_18d	मुख्यम् ध्येयम् इदमेव अस्तु
sp009-001777_rv_18d	त्वाम् नवमासान् उदरे वहन्ती वेदनाम् सोढ्वा प्रसूतवती
sp009-001778_rv_18d	जनानाम् अपहासम् निन्दनाम् भर्त्सनाम् च सहमाना त्वाम् विद्यावन्तम् कृतवती
sp009-001779_rv_18d	अपत्येभ्यः किमपि प्रतिफलत्वेन माता न निरीक्षते इति जानामि
sp009-001780_rv_19a	तथापि तम् नियमम् भङ्क्त्वा याचे त्वाम्
sp009-001781_rv_19a	पितुः मातुश्च ऋणम् त्वया निर्यातनीयम्
sp009-001782_rv_19a	तस्य एकः एव मार्गः
sp009-001783_rv_19a	सः बन्दिपण्डितः वादे निर्जित्य नद्याम् मज्जयितव्यः
sp009-001784_rv_19a	कथय पुत्र अपि मम एताम् आशाम् निवर्तयिष्यसि
sp009-001785_rv_19a	हृदये निगूहितम् सकलम् दुःखम् समस्तम् क्रोधम् च वाचा प्रवाहयन्त्याः जनन्याः वचनैः अष्टावक्रेण पितुः मरणम्
sp009-001786_rv_19a	तत्र कारणीभूतः बन्दिपण्डितः तेन कृतम् अन्याय्यम् इति सर्वम् ज्ञातम्
sp009-001787_rv_19a	तस्य हृदयम् अग्निकुण्डवत् अज्वलत्
sp009-001788_rv_19a	लावारसम् उद्गिरतः शैलादिव तस्य मुखात् उष्णः दीर्घः श्वासः निर्गतः
sp009-001789_rv_19a	स्वजीवनस्य लक्ष्यम् किमिति तेन तत्क्षणे निश्चितम् यत् ऋणम् निर्यातनीयम्
sp009-001790_rv_19a	ऋणविमुक्तिः प्राप्तव्या इति
sp009-001791_rv_19a	मातरम् एव अनिमेषया दृष्ट्या पश्यन् सः उक्तवान् अम्ब एतावन्ति दिनानि दुःखम् त्वया कथम् सोढम्
sp009-001792_rv_19a	पूर्वमेव मह्यम् इदम् निवेदनीयम् आसीत्
sp009-001793_rv_19a	एतावता कालेन अहम् तम् बन्दिपण्डितम् वादे निर्जित्य
sp009-001794_rv_19a	नद्याम् तम् मज्जयित्वा तस्मै तिलाञ्जलिम् दत्त्वा आगतवान् स्याम्
sp009-001795_rv_19a	किमर्थम् माम् पूर्वमेव एतत्सर्वम् न कथितवती अम्ब इति
sp009-001796_rv_19a	भवान् वयसा अपि बालः
sp009-001797_rv_19a	भवतः पितरम् एव वादे पराजितवतः बन्दिपण्डिताख्यस्य राक्षसस्य मुखे कथम् भवन्तम् पातयेयम् इति भिया नाहम् किमपि उक्तवती
sp009-001798_rv_19a	वत्स पतिहीना अहम् तम् भक्षितवतः तस्य राक्षसस्य मुखकूपे पुत्रम् अपि कथम् प्रेषयेयम्
sp009-001799_rv_19a	प्रपञ्चस्य वञ्चनामयस्य रूपम् न दृष्टवान् खलु त्वम्
sp009-001800_rv_19a	अधुना तव वयः ऊनद्वादशवर्षम्
sp009-001801_rv_19a	इतोऽपि बहूनि वर्षाणि कृताध्ययनः सर्वशास्त्रार्थवेत्ता वादमर्मज्ञः च भूत्वा सविश्वासम् वादयुद्धाय प्रयाहि
sp009-001802_rv_19a	इति साश्रुनयना सुजाता उक्तवती
sp009-001803_rv_19a	अष्टावक्रः निस्सन्देहेन स्वरेण उक्तवान् अम्ब भवती किम् मम शक्तिम् न जानाति
sp009-001804_rv_19a	विषयम् अजानन् अहम् अद्यावधि तूष्णीम् आसम्
sp009-001805_rv_19a	पूज्यस्य निर्दोषस्य अनपराधिनः मम पितुः अपमृत्युम् यः बन्दिपण्डितः विहितवान्
sp009-001806_rv_19a	तस्मिन् जीवति कथम् अहम् निद्राम् प्राप्नुयाम्
sp009-001807_rv_19a	इदानीम् तूष्णीम्भावः न साधुः
sp009-001808_rv_19a	मातामहस्य महर्षेः उद्दालकस्य अनुज्ञाम् लब्ध्वा श्वः एव प्रभाते मिथिलाम् प्रस्थास्ये
sp009-001809_rv_19a	तत्र गत्वा बन्दिपण्डितस्य गर्वम् निर्वाप्य जले मग्नम् मृतम् तम् दृष्ट्वा ततः मम पितरम् जलाञ्जलिना तर्पयिष्यामि
sp009-001810_rv_19a	माता माम् साशीर्वादम् मिथिलाम् प्रेषयतु इति
sp009-001811_rv_19a	आत्मविश्वासभरितानि पुत्रस्य वचनानि श्रुतवती सुजाता कृतामृतपानेव नितान्तम् आनन्दितवती
sp009-001812_rv_19a	पुत्रः अपि बन्दिपण्डितस्य क्रोधाग्नौ यदि पतिष्यति तर्हि का गतिः इति तस्याः हृदयम् अकम्पत
sp009-001813_rv_19a	सा किञ्चित् आलोच्य उक्तवती पुत्र मातामहम् पृष्ट्वा तस्य आदेशम् पालय
sp009-001814_rv_19a	तस्य अनुमतिम् विना किमपि मा कार्षीः इति
sp009-001815_rv_19a	तदानीम् एव अष्टावक्र मात्रा साकम् महर्षेः समीपम् आगतवान्
sp009-001816_rv_19a	महर्षिः सन्ध्योपासनाय सिद्धः भवति स्म
sp009-001817_rv_19a	सुजातया साकम् आगतम् अष्टावक्रम् दृष्ट्वा वत्स अष्टावक्र अप्रबुद्धस्य श्वेतकेतोः वचनानि मनसि निधाय व्यथा मा कार्षीः
sp009-001818_rv_19a	वयसा बालोऽपि त्वम् ज्ञानेन वृद्धः एव
sp009-001819_rv_19a	श्वेतकेतुः तु वयसा ज्ञानेन च अद्यापि बालः एव इति सः उक्तवान्
sp009-001820_rv_19a	श्वेतकेतुः बाल्यकारणात् यद् उक्तवान् तेन मम लाभः एव जातः
sp009-001821_rv_19a	मातामह मम पितुः सत्यकथा मया अद्य ज्ञाता
sp009-001822_rv_19a	पितुः यद् अन्याय्यम् जातम् तस्य योग्यम् प्रतीकारम् विधातुम् प्रेरणा मया लब्धा
sp009-001823_rv_19a	आशीर्वादपूर्वकम् भवान् माम् मिथिलाम् प्रेषयतु
sp009-001824_rv_19a	श्वः एव अहम् गमिष्यामि इति अष्टावक्रः उक्तवान्
sp009-001825_rv_19b	वत्स अष्टावक्र तव ज्ञाने सामर्थ्ये प्रतिभायाम् च मम द्रढिष्ठः विश्वासः वर्तते
sp009-001826_rv_19b	अस्मिन् लोके कमपि पण्डितम् जेतुम् त्वम् शक्नोषि
sp009-001827_rv_19b	अपि च भवतः जातके अधुना गुरुः उच्चस्थाने विराजते
sp009-001828_rv_19b	अतः तव सर्वत्र विद्याक्षेत्रे जयः एव भविष्यति
sp009-001829_rv_19b	अत्र संशयलेशोऽपि नास्ति
sp009-001830_rv_19b	मिथिलाम् गत्वा बन्दिपण्डितम् वादे निर्जित्य यशस्वी भव
sp009-001831_rv_19b	मम आशिषः सदा सन्ति तव शिरसि
sp009-001832_rv_19b	गच्छ विजयीभव इति महर्षिः निश्शङ्कम् उक्तवान्
sp009-001833_rv_19b	सुजाता पृष्टवती पितः अष्टावक्रस्य शरीरम् वक्रम्
sp009-001834_rv_19b	चलितुम् न शक्नोति सम्यक्
sp009-001835_rv_19b	असहायः अयम् कथम् मिथिलाम् गमिष्यति
sp009-001836_rv_19b	वत्से मया तत् चिन्तितमेव
sp009-001837_rv_19b	श्वेतकेतुः अनेन साकम् गमिष्यति
sp009-001838_rv_19b	एतौ बलीवर्दशकटेन प्रयाणम् कुरुताम्
sp009-001839_rv_19b	शिष्यान् उक्त्वा प्रयाणस्य व्यवस्थाम् कारयामि
sp009-001840_rv_19b	भवती अपि एतयोः मार्गाय पाथेयम् सज्जीकुरु इति महर्षिः उक्तवान्
sp009-001841_rv_19b	रात्रौ सुजाता पृथुकान् सक्तुम् गुडम् च सिद्धीकृतवती
sp009-001842_rv_19b	महर्षेः शिष्याः कन्दानि मूलानि च सङ्गृहीतवन्तः
sp009-001843_rv_19b	सुप्तस्यापि अष्टावक्रस्य निद्रा नयनाभिमुखी न अभवत्
sp009-001844_rv_19b	समस्तम् अपि ज्ञानम् करतलामलकवत् यथा प्रत्यक्षम् स्यात् तथा तस्य मनः विश्वम् आलोडयति स्म
sp009-001845_rv_19b	परेद्यवि अष्टावक्र श्वेतकेतुना सह मिथिलाम् शकटेन प्रस्थितः
sp009-001846_rv_19b	शाकटिकः शकटदासनामा दृढगात्रः
sp009-001847_rv_19b	सः समीपस्थस्य ग्रामस्य निवासी
sp009-001848_rv_19b	ग्रामस्वामी महर्षिगौरवेण शकटम् बलीवर्दौ शाकटिकम् च प्रेषितवान्
sp009-001849_rv_19b	शकटे पाथेयम् इति फलानि कन्दानि मूलानि च रक्षितानि
sp009-001850_rv_19b	सुजातया दत्ताः सगुडाः पृथुकाः सक्तवश्च तत्र आसन्
sp009-001851_rv_19b	मार्गमध्ये नदीतटे ग्रामे वा शकटप्रयाणम् विरमति स्म
sp009-001852_rv_19b	तत्र शारीराणि कर्माणि निर्वर्त्य आहारसेवनम् च कृत्वा ते प्रयान्ति स्म
sp009-001853_rv_19b	शाकटिकः प्राकृतीम् भाषाम् भाषते स्म
sp009-001854_rv_19b	सा अष्टावक्रश्वेतकेतुभ्याम् ज्ञायते स्म
sp009-001855_rv_19b	एताभ्याम् भाष्यमाणाम् संस्कृतभाषाम् सोऽपि जानाति स्म
sp009-001856_rv_19b	विविधाः कथाः कथयताम् मार्गे विविधान् जनान् वृक्षान् शैलान् देशांश्च पश्यताम् तेषाम् कालः गच्छति स्म
sp009-001857_rv_19b	प्रयाणस्य आयासः न ज्ञायते स्म
sp009-001858_rv_19b	वन्याः हिंस्राः पशवः बाधाम् कुर्युः इति भीतिः तु सदा आसीत्
sp009-001859_rv_19b	ग्रामेषु अष्टावक्रः जनानाम् हासस्य कारणम् आसीत्
sp009-001860_rv_19b	विचित्रम् प्राणिनम् इव बालाः युवानः वृद्धाः स्त्रियश्च तम् वीक्षन्ते स्म
sp009-001861_rv_19b	किन्तु सदा विद्यायाः परिकलने आसक्तमनाः अष्टावक्रः तेषाम् चेष्टाम् नैव अवधारयति स्म
sp009-001862_rv_19b	श्वेतकेतुः तान् जनान् निवारयितुम् सदा प्रयत्नम् करोति स्म
sp009-001863_rv_19b	अष्टावक्रः कहोडस्य पुत्रः महर्षेः उद्दालकस्य दौहित्रः इति केचन पण्डिताः कर्णाकर्णिकया श्रुतवन्तः
sp009-001864_rv_20a	सः बालोऽपि सन् नानाशास्त्रेषु अप्रतिमः विद्वान् पूर्वजन्मनः संस्कारेण विद्याः वशीकृतवान्
sp009-001865_rv_20a	मेधावी ज्ञानवान् इति केचन जानन्ति स्म
sp009-001866_rv_20a	तादृशाः ग्रामस्य द्वारे एव अष्टावक्रम् श्वेतकेतुम् च स्वागतीकृत्य अतिथित्वेन गृहम् नीत्वा सत्कारम् कुर्वन्ति स्म
sp009-001867_rv_20a	स्नान भोजन शयनादीनाम् व्यवस्थाम् ते ससन्तोषम् कल्पयन्ति स्म
sp009-001868_rv_20a	बहोः कालात् केषाञ्चित् मनस्सु स्थिताः संशयाः अष्टावक्रेण क्षणमात्रेण परिह्रियन्ते स्म
sp009-001869_rv_20a	अष्टावक्रः केन उद्देशेन मिथिलाम् प्रस्थितः इति ज्ञात्वा तमपि बहवः प्रशंसितवन्तः
sp009-001870_rv_20a	कस्मिंश्चन ग्रामे कश्चन पुरोहितः अष्टावक्रेण सह संवादम् कुर्वाणः उक्तवान् जनकमहाराजः इदानीम् यजते
sp009-001871_rv_20a	प्रातः यज्ञकार्याणि भवन्ति
sp009-001872_rv_20a	यज्ञशालायाम् एव सायम् देवतानाम् यज्ञानाम् आत्मनः ऋतस्य सत्यस्य च विषये चर्चाः प्रवर्तन्ते
sp009-001873_rv_20a	तत्र सर्वेषाम् विदुषाम् प्रवेशस्य अवकाशः भवति
sp009-001874_rv_20a	यज्ञभूमिः मिथिलायाः समीपे एव अस्ति इति मया श्रुतम् इति
sp009-001875_rv_20a	एतत् श्रुत्वा अष्टावक्र महाराजस्य जनकस्य दर्शनम्
sp009-001876_rv_20a	बन्दिपण्डितेन वादम् कर्तुम् अवसरश्च सुखेन लभ्यते इति विचिन्त्य सन्तुष्टः अभवत्
sp009-001877_rv_20a	कतिपयदिनानि यावत् प्रयाणम् कृत्वा ते विदेहदेशस्य सीमाम् तीर्त्वा तम् देशम् प्रविष्टवन्तः
sp009-001878_rv_20a	तत्र धनधान्यसमृद्धेः ताण्डवम् प्रत्यक्षम् आसीत्
sp009-001879_rv_20a	आहारस्य वसनस्य वसतेः वा तत्र दौर्लभ्यम् कस्यापि नासीत्
sp009-001880_rv_20a	जनाः धार्मिकाः
sp009-001881_rv_20a	अतिथीन् देववत् पर्युपासते स्म
sp009-001882_rv_20a	सर्वे कृतालङ्काराः धृताभरणाः गतचिन्ताः दृश्यन्ते स्म
sp009-001883_rv_20a	ग्रामेषु इष्टिकारचितानि गृहाणि
sp009-001884_rv_20a	पशवः हृष्टाः पुष्टाङ्गाश्च गोचरीभवन्ति स्म
sp009-001885_rv_20a	आपणेषु बहुमूल्यानि वस्त्राणि विभूषणानि च विराजन्ते स्म
sp009-001886_rv_20a	विपणयः क्रय्यराशिभरिताः आसन्
sp009-001887_rv_20a	जनकमहाराजस्य शासने सर्वेऽपि ईतिदूराः भीतिमुक्ताः सुखेन जीवन्ति स्म
sp009-001888_rv_20a	मिथिलानगर्याः अनतिदूरे स्थिता यज्ञशाला कुत्र अस्ति इति जनेभ्यः विदित्वा तया दिशा अष्टावक्रस्य शकटम् प्रस्थितम्
sp009-001889_rv_20a	इयम् यज्ञशाला इति दूरादेव होमगन्धः सूचयति स्म
sp009-001890_rv_20a	होमधूमः जनान् आह्वयन् इव गगने प्रसरति स्म
sp009-001891_rv_20a	समीपे आगताभ्याम् अष्टावक्रश्वेतकेतुभ्याम् सुमधुरः वेदघोषः कर्णपथातिथीकृतः
sp009-001892_rv_20a	यज्ञशालायाः अनतिदूरे वटवृक्षस्य च्छायायाम् शकटम् स्थापयित्वा बलीवर्दौ मुक्तारश्मी कृत्वा
sp009-001893_rv_20a	तृणवति प्रदेशे चरितुम् त्यक्त्वा विश्रम्यताम् इति शाकटिकम् उक्त्वा अष्टावक्रः श्वेतकेतुः च यागशालाम् प्रति प्रस्थितौ
sp009-001894_rv_20a	पाणिपादम् प्रक्षाल्य आचमनम् च कृत्वा तौ यज्ञशालाम् गतवन्तौ
sp009-001895_rv_20a	द्वारपालकः एतौ दृष्ट्वा ब्राह्मणौ इति अभिज्ञाय संस्कृतम् आश्रित्य
sp009-001896_rv_20a	बालकौ कौ युवाम् केन प्रयोजनेन अत्र आगतौ इति पृष्टवान्
sp009-001897_rv_20a	आवाम् महर्षेः उद्दालकस्य आश्रमात् आगतौ
sp009-001898_rv_20a	सायङ्काले अत्र प्रवर्तिष्यमाणायाम् विद्वत्सभायाम् शास्त्रार्थम् प्रस्तोतुम् आगतौ इति उक्तवान् अष्टावक्रः
sp009-001899_rv_20a	द्वारपालकः हसितवान्
sp009-001900_rv_20a	अहो बत शास्त्रार्थम् प्रस्तोतुम् आगतौ किल
sp009-001901_rv_20a	वाद शब्दस्य अर्थम् किम् युवाम् जानीथः
sp009-001902_rv_20a	दण्डक्रीडा इति भावयथः किम्
sp009-001903_rv_20a	बालकौ नगरम् गत्वा तत्रत्यैः बालकैः सह क्रीडतम्
sp009-001904_rv_20a	शास्त्रवादे बालानाम् किम् कार्यमस्ति इति च उक्तवान्
sp009-001905_rv_20a	अष्टावक्रः सविस्रम्भम् उक्तवान् द्वारपालक शास्त्रवादप्रस्तावाय अपेक्ष्यते बुद्धिशक्तिः
sp009-001906_rv_20a	तत्र वयसः का प्रसक्तिः बुद्धिमताम् वयो न गण्यते
sp009-001907_rv_20a	देहि आवाभ्याम् प्रवेशावकाशम् इति
sp009-001908_rv_20a	हहा तव आकारसदृशी किल तव वाक्
sp009-001909_rv_20a	तूष्णीम् इतो याहि
sp009-001910_rv_20a	त्वादृशाः यज्ञशालाम् प्रविष्टाः चेष्टाभिः ऋत्विजाम् आचार्याणाम् च पीडाम् कल्पयन्ति
sp009-001911_rv_20a	प्रथमम् इतः अपसर इति द्वारपालकः उच्चैः उक्तवान्
sp009-001912_rv_20a	तद्वचनम् श्रुतवान् कश्चन आचार्यः तत्र आगत्य किम् जातम् किमर्थम् उच्चैः क्रन्दसि को वृत्तान्तः इति द्वारपालकम् पृष्टवान्
sp009-001913_rv_20a	एतौ बालौ विद्वद्भिः शास्त्रार्थम् चर्चितुम् आगतौ किल
sp009-001914_rv_20a	तौ प्रवेशम् प्रार्थयेते
sp009-001915_rv_20a	मया प्रवेशः निराकृतः इति द्वारपालकः उक्तवान्
sp009-001916_rv_20a	त्वया असाधु कृतम्
sp009-001917_rv_20a	शिरः पलितम् इति वा मुखम् वलिभिः आक्रान्तम् इति वा कमपि वृद्धम् न गणयति महाराजः
sp009-001918_rv_20a	यः बालोऽपि कृताध्ययनः यः शास्त्रार्थविचक्षणः तम् एव वृद्धम् गणयति
sp009-001919_rv_20a	एषः अस्य देशस्य साम्प्रदायः
sp009-001920_rv_20a	अतः एतौ तेजस्विनौ बालौ अन्तः प्रवेशय इति आचार्यः उक्तवान्
sp009-001921_rv_20a	यथाज्ञापयति भवान् इति द्वारपालकः तयोः प्रवेशावकाशम् कल्पितवान्
sp009-001922_rv_20a	द्वौ अपि अन्तः प्रविश्य यज्ञशालाम् दृष्टवन्तौ
sp009-001923_rv_20a	आचार्यः ताभ्याम् अर्घ्यम् पाद्यम् मार्गायासपरिहाराय फलाहारादिकम् च दापितवान्
sp009-001924_rv_20b	सायङ्काले सभा मिलिता
sp009-001925_rv_20b	ऋत्विजः अध्वर्यवः उद्गातारः ऋषयः शास्त्रविद्वांसः इति सर्वे तत्र उपस्थिताः
sp009-001926_rv_20b	मध्ये जनकमहाराजः साक्षाद्धर्मः इव विराजमानः अदृश्यत
sp009-001927_rv_20b	यज्ञदीक्षितः सः सरलवसनः दर्भासने उपविष्टः अपि सात्त्विकेन तेजसा भ्राजते स्म
sp009-001928_rv_20b	स्निग्धगाम्भीरेण कण्ठेन सः अद्य कस्मिन् विषये विद्वांसः वादम् प्रस्तोतुम् इच्छन्ति इति अपृच्छत्
sp009-001929_rv_20b	तदा अष्टावक्र उच्चैः महाप्रभो अद्य अयम् जनः वादम् प्रस्तोतुम् इच्छति
sp009-001930_rv_20b	अवकाशम् अनुज्ञाम् च दत्त्वा अनुगृह्णातु महाराजः इति प्रार्थितवान्
sp009-001931_rv_20b	बन्दिपण्डितः अष्टावक्रम् दृष्ट्वा अवज्ञया बालकानाम् जल्पनम् सभायाम् न शोभते
sp009-001932_rv_20b	वर्षीयांसः वरीयांसश्च विद्वांसः बहवः अत्र सन्ति
sp009-001933_rv_20b	तेषाम् वचनम् बालैः श्रोतव्यम्
sp009-001934_rv_20b	तैः स्वयम् भाषितुम् अवकाशः न याचनीयः इति उक्तवान्
sp009-001935_rv_20b	ज्ञानम् अपरीक्ष्य न कश्चिद् बालः इति वा वृद्धः इति वा निर्णयः कर्तव्यः
sp009-001936_rv_20b	इति अष्टावक्रः दृढेन स्वरेण उत्तरितवान्
sp009-001937_rv_20b	एतत् श्रुत्वा बन्दिपण्डितः कोपनः अभवत्
sp009-001938_rv_20b	सः अष्टावक्रम् कटाक्षेण वीक्ष्य न केवलम् तव शरीरम् वक्रम्
sp009-001939_rv_20b	बुद्धिः अपि तथा
sp009-001940_rv_20b	वृद्धेभ्यः ज्ञानम् प्राप्तव्यम् बालैः इति एतावदपि न जानासि किम् इति सगर्वम् भर्त्सितवान्
sp009-001941_rv_20b	ज्ञानवन्तः उदारया धिया ज्ञानम् वितरीतुम् सिद्धाः अकपटाः
sp009-001942_rv_20b	स्वच्छहृदयाः वृद्धाः इति अभ्युपगम्यते चेत् मम अत्र विमतिः नास्ति इति उक्तवान् अष्टावक्र
sp009-001943_rv_20b	सस्मितमुखः महाराजः उक्तवान् भवतु भवतु
sp009-001944_rv_20b	अस्माकम् आस्थाने ज्ञानम् एव अग्रताम्बूलम् लभते
sp009-001945_rv_20b	वयः किमपि भवतु जातिः कापि अस्तु पुमान् वा स्त्री वा ज्ञानम् एव सर्वेषु पूज्यते
sp009-001946_rv_20b	भवते वादम् प्रस्तोतुम् वयम् अवकाशम् यच्छामः
sp009-001947_rv_20b	प्रथमम् वयम् को भवान् भवतः विद्यागुरुः कः
sp009-001948_rv_20b	कस्मिन् शास्त्रे भवतः प्रावीण्यम् इति ज्ञातुम् इच्छामः
sp009-001949_rv_20b	आवेदयतु भवान् इति
sp009-001950_rv_20c	महाप्रभो स्थानोचितम् भवद्वचनम्
sp009-001951_rv_20c	ययातेः अनन्तरम् वेदमार्गानुसारी आत्मज्ञानी याजकः भवानेव
sp009-001952_rv_20c	भवतः दर्शनेन पवित्रीकृतात्मा अस्मि
sp009-001953_rv_20c	सर्वम् स्ववृत्तान्तम् निवेदयामि
sp009-001954_rv_20c	अष्टावक्रः इति मम नाम
sp009-001955_rv_20c	कहोडः इति प्रसिद्धस्य खगोदरशर्मणः पुत्रः महर्षेः उद्दालकस्य दौहित्रः शिष्यश्च अहम्
sp009-001956_rv_20c	अधीतसकलवेदोऽस्मि
sp009-001957_rv_20c	गुरुकृपया शास्त्रार्थाः लौकिकाः अर्थाश्च अधिगताः
sp009-001958_rv_20c	न मे विद्यागर्वः
sp009-001959_rv_20c	किन्तु केनचन उद्देशेन भवतः सन्निधिम् आगतः अस्मि
sp009-001960_rv_20c	मदीयः अभिलाषः महाराजेन पूरयिष्यते इति विश्वासः माम् अत्र आनीतवान् इति अष्टावक्र विज्ञापितवान्
sp009-001961_rv_20c	वटो कः तव उद्देशः राजा जनकः पृष्टवान्
sp009-001962_rv_20c	भवदास्थानस्य बन्दिपण्डितः वेदज्ञान् विदुषः वादे पराजित्य तान् जले निमज्जयति इति श्रूयते
sp009-001963_rv_20c	मम पिता कहोडोऽपि भवदास्थानम् आगत्य स्वविद्याम् प्रदर्शयितुम् इष्टवान्
sp009-001964_rv_20c	तथा आगतम् मम पितरम् अपि अयम् बन्दिपण्डितः अदृश्यम् कृतवान् इति मया ज्ञातम्
sp009-001965_rv_20c	बन्दिपण्डितेन शास्त्रार्थचर्चाम् कृत्वा तम् पराजित्य एताम् दुष्टाम् परम्पराम् विरमयितुम् इच्छामि
sp009-001966_rv_20c	अयम् एव मम उद्देशः
sp009-001967_rv_20c	अतः बन्दिपण्डितेन सह चर्चाम् कर्तुम् मह्यम् अवसरः देयः इति स्पष्टया वाचा अष्टावक्रः उक्तवान्
sp009-001968_rv_20c	तस्य वाचम् श्रुत्वा सभा नीरवा अभवत्
sp009-001969_rv_20c	स्वयम् सर्पस्य मुखे प्रवेष्टुम् प्रयतमानम् मण्डूकमिव अष्टावक्रम् जनाः करुणया वीक्षितुम् आरभन्त
sp009-001970_rv_20c	तेषाम् मनसि कहोडस्य वादप्रकरणमेव अवर्तत
sp009-001971_rv_20c	कहोडवत् तस्य सुतः अपि बन्दिपण्डितस्य वश्यः भूत्वा कौमारे एव मृत्युम् आलिङ्गिष्यति इति तेषाम् करुणा उद्भूता
sp009-001972_rv_20c	करुणपूर्णेन स्वरेण जनकमहाराजः उक्तवान् बालक त्वया कथितस्य वचनस्य परिणामः त्वया प्रायः न चिन्तितः इति अहम् भावयामि
sp009-001973_rv_20c	प्रतिवादिनः शक्तिम् अज्ञात्वा वादरङ्गे प्रवेशः न क्षेमकरः
sp009-001974_rv_20c	तादृशम् साहसम् न युक्तम्
sp009-001975_rv_20c	बन्दिपण्डितस्य विद्वत्ताम् ज्ञातवन्तः केऽपि तेन सह वादाहवम् न कुर्वन्ति
sp009-001976_rv_20c	त्वम् आवेशवशंवदः विपत्तौ मा पातीः
sp009-001977_rv_20c	अन्यच्च बन्दिपण्डितेन वादे कठोराः नियमाः पाल्यन्ते
sp009-001978_rv_20c	अतः पुनरेकदा सुष्ठु चिन्तयित्वा निर्णयम् कुरु इति
sp009-001979_rv_20c	अष्टावक्रः तिलमात्रम् अपि अधैर्यम् न प्राकटयत्
sp009-001980_rv_20c	तस्य निर्धारः कुलशैलवत् अचलः आसीत्
sp009-001981_rv_21a1	सः उक्तवान् महाराज बन्दिपण्डितः अद्यावधि मादृशम् निपुणम् न सम्मुखीकृतवान्
sp009-001982_rv_21a1	साधारणान् पण्डितान् वादे विजित्य तावन्मात्रेण अखर्वम् गर्वम् वहति सः
sp009-001983_rv_21a1	सिंहवद् गर्जति च
sp009-001984_rv_21a1	मह्यम् दीयताम् अवसरः
sp009-001985_rv_21a1	नक्षत्रलक्षम् यत्तमः निरसितुम् न शक्नोति तत् एकः एव सूर्यः यथा निरस्यति
sp009-001986_rv_21a1	तथा अहम् एकः एव बन्दिपण्डितम् निर्जित्य तस्य गर्वाग्निम् निर्वापयामि
sp009-001987_rv_21a1	अन्येषाम् असाध्यम् कार्यम् अहम् कृत्वा दर्शयिष्यामि
sp009-001988_rv_21a1	भग्नाक्षम् रथमिव भूमौ पतितम् बन्दिनम् द्रक्ष्यति महाराजः
sp009-001989_rv_21a1	मम पितुः मरणेन दुःखितायै मम जनन्यै वचनम् दत्त्वा आगतः अस्मि
sp009-001990_rv_21a1	तस्याः अश्रूणि प्रोञ्छितुम् अवसरम् एकम् ददातु महाराजः इति सविनयम् प्रार्थये इति
sp009-001991_rv_21a1	पूर्वापरम् विचिन्त्य मातुः अनुज्ञाम् गुरोः आशीर्वादम् च लब्ध्वा
sp009-001992_rv_21a1	त्वम् आगतः चेत् वादार्थम् अवसरम् कल्पयितुम् न मे कापि विचिकित्सा इति महाराजः उक्तवान्
sp009-001993_rv_21a1	बन्दिपण्डितस्तु अवज्ञया अष्टावक्रम् वीक्षमाणः
sp009-001994_rv_21a1	प्रभो आदौ सर्वेऽपि गर्वेण इत्थम् भाषन्ते
sp009-001995_rv_21a1	ततो वादाहवे पराभवम् प्राप्स्यन्ति
sp009-001996_rv_21a1	नियमानसारम् दण्डम् विहितवन्तम् माम् क्रूरः इति जनाः निन्दन्ति
sp009-001997_rv_21a1	तत्रापि अयम् द्वादशवर्षदेशीयः बालकः
sp009-001998_rv_21a1	अनेन साकम् मया वादः कर्तव्यः इति तु हास्यास्पदम्
sp009-001999_rv_21a1	अस्य औचित्यम् महाराजः विचारयतु
sp009-002000_rv_21a1	सभायाः कालः व्यर्थः मा भूत्
sp009-002001_rv_21a1	विवादः समयोरेव शोभते किल
sp009-002002_rv_21a1	अस्मिन् बालके मम कारुण्यम् एव अस्ति इति उक्तवान्
sp009-002003_rv_21a1	भवता उच्यमानम् अपि समीचीनम्
sp009-002004_rv_21a1	किन्तु वादभिक्षायै आगतानाम् रिक्तहस्तेन
sp009-002005_rv_21a1	निवर्तनम् अस्माकम् आस्थानस्य शोभाम् हासयति
sp009-002006_rv_21a1	अयम् वटुः वादम् प्रस्तोतुम् अर्हः न वा इति अहम् परीक्षाम् करोमि
sp009-002007_rv_21a1	तत्र यदि अयम् सफलः भविष्यति
sp009-002008_rv_21a1	तर्हि भवता सह वादस्य सन्दर्भः इति महाराजः उक्तवान्
sp009-002009_rv_21a1	तथास्तु इति सभासदः ऐककण्ठ्येन अङ्गीकारम् सूचितवन्तः
sp009-002010_rv_21a1	राजा अष्टावक्रम् उद्दिश्य प्रश्नान् पृष्टवान्
sp009-002011_rv_21a1	षण्णाभेर्द्वादशाक्षस्य चतुर्विंशतिपर्वणः
sp009-002012_rv_21a1	यस्त्रिषष्टिशतारस्य वेदार्थम् स परः कविः
sp009-002013_rv_21a1	अस्य अर्थम् ब्रूहि यदि त्वम् पण्डितोऽसि इति
sp009-002014_rv_21a1	अष्टावक्रः सस्मितः कथितवान् राजन् वर्षचक्रस्य वर्णनम् इदम्
sp009-002015_rv_21a1	तस्य षड् ऋतवः एव नाभ्यः उच्यन्ते
sp009-002016_rv_21a1	द्वादश मासाः एव तस्य अक्षत्वेन गण्यन्ते
sp009-002017_rv_21a1	चतुर्विंशतिः पक्षाः एव तस्य पर्गणि कथ्यन्ते
sp009-002018_rv_21a1	षष्ट्युत्तरत्रिशतसङ्ख्याकानि दिनानि च तस्य अराणि
sp009-002019_rv_21a1	वर्षस्य गणनम् इत्थम् यः जानाति
sp009-002020_rv_21a1	सः एव कविः इति अत्र तस्य ज्ञानिनः प्रशंसा कृता इति
sp009-002021_rv_21a2	सर्वेऽपि सभासदः सन्तुष्टाः करतालिकाभिः अष्टावक्रस्य उत्तरस्य अनुमोदनम् कृतवन्तः
sp009-002022_rv_21a2	राजापि सन्तुष्टः
sp009-002023_rv_21a2	तस्य बुद्धिकौशलम् पुनः परीक्षितुम् इच्छुकः सन् सः अपृच्छत्
sp009-002024_rv_21a2	किम् स्वित् सुप्तम् न निमिषति नेत्रनिमीलनम् न करोति इति
sp009-002025_rv_21a2	अष्टावक्रः झटिति उक्तवान् मत्स्यः सुप्तः न निमिषति इति
sp009-002026_rv_21a2	जनाः तस्य कौशलेन हृष्टाः अधिकाभिः करतालिभिः तम् अभिनन्दितवन्तः
sp009-002027_rv_21a2	जनकः पृष्टवान् किम् स्वित् जातम् न चोपति स्पन्दते इति
sp009-002028_rv_21a2	विना शङ्काम् अष्टावक्रः उत्तरम् अवदत् अण्डम् जातम् न चोपति इति
sp009-002029_rv_21a2	सभासदः स्वासनेषु उत्थाय साधु साधु इति उच्चैः घोषयित्वा अष्टावक्रम् प्रशंसितवन्तः
sp009-002030_rv_21a2	राजा तृप्तः हृष्टश्च अष्टावक्रम् उक्तवान् अयि भो मुनिपुत्र भवान् बृहस्पतिः इव बुद्धिशाली
sp009-002031_rv_21a2	बन्दिपण्डितेन साकम् वादम् कर्तुम् भवान् अर्हः इति मम निर्णयः
sp009-002032_rv_21a2	श्वः वादयुद्धम् प्रचलतु
sp009-002033_rv_21a2	अद्य भवान् भवतः मित्रम् च अस्माकम् अतिथी भवताम्
sp009-002034_rv_21a2	सत्कारम् स्वीकुरुताम्
sp009-002035_rv_21a2	अद्यतनी सभा समाप्ता इति
sp009-002036_rv_21a2	राज्ञि उत्थाय स्वकार्यनिर्वहणाय गते सर्वे सभासदः साभिमानम् अष्टावक्रम् पश्यन्तः
sp009-002037_rv_21a2	तस्य विजयो भूयात् इति मनसा आशासानाः स्वस्वस्थानानि गताः
sp009-002038_rv_21a2	अष्टावक्रः श्वेतकेतुना सह राज्ञः अतिथिः भूत्वा सत्कारम् स्वीकृतवान्
sp009-002039_rv_21a2	परेद्यवि प्रवर्तिष्यमाणाय वादयुद्धाय सिद्धः अभवत् च
sp009-002040_rv_21b	यज्ञशालायाम् प्रवृत्तः प्रसङ्गः यज्ञदत्तेन आकर्णितः
sp009-002041_rv_21b	पुरा तस्य सुहृत्तमः खगोदरशर्मा अनया एव रीत्या
sp009-002042_rv_21b	बन्दिपण्डितस्य आहुतिः अभवत् इति तेन कथम् विस्मर्येत
sp009-002043_rv_21b	खगोदरस्य पुत्रोऽपि स्वयम् दीपप्रभया आकृष्टः शलभः इव
sp009-002044_rv_21b	आगत्य बन्दिपण्डितस्य कोपाग्नौ पतति इति विदित्वा यज्ञदत्तः नितान्तम् अतप्यत
sp009-002045_rv_21b	तस्य पत्नी च भृशम् दुःखिता
sp009-002046_rv_21b	केनापि प्रकारेण अयम् बालकः समरात् निवर्तनीयः इति पतिम् अयाचत
sp009-002047_rv_21b	अतिथिशालाम् गत्वा तत्र स्थिताय अष्टावक्राय
sp009-002048_rv_21b	आत्मानम् परिचाय्य तेन यथाविधि नमस्कृतः यज्ञदत्तः उक्तवान्
sp009-002049_rv_21b	आयुष्मन् तव पिता मम प्राणेभ्योऽपि प्रियतरः आसीत्
sp009-002050_rv_21b	बन्दिपण्डितस्य क्रौर्यम् सामर्थ्यम् च मया तस्मै निवेदितम्
sp009-002051_rv_21b	तथापि वादावनिम् प्रविश्य कहोडः बन्दिवशीभूय अदृश्यताम् गतः
sp009-002052_rv_21b	इदानीम् त्वमपि तथा वादभूमिम् प्रवेष्टुम् इच्छसि
sp009-002053_rv_21b	इति ज्ञात्वा अतीव दूयते मम मनः
sp009-002054_rv_21b	महान्तः पण्डिताः अपि बन्दिना पराजिताः
sp009-002055_rv_21b	बालः त्वम् अस्मिन् कथम् धृष्णोषि
sp009-002056_rv_21b	निवर्तस्व अस्मात् दुस्साहसात् इति
sp009-002057_rv_21b	अष्टावक्रः उक्तवान् भवान् मम पूज्यः
sp009-002058_rv_21b	भवद्वचनानि मम हितम् उपलक्ष्य उक्तानि इति जानामि
sp009-002059_rv_21b	तथापि मत्पितरम् यः बन्दिपण्डितः जले न्यमज्जयत् यः मम मातरम् विधवाम् अकरोत्
sp009-002060_rv_21b	यश्च एवम् बहून् पण्डितान् यमलोकम् प्रापितवान् तम् अदण्डयित्वा कथम् वा अहम् निद्राम् लभेय
sp009-002061_rv_21b	भगवति वेदपुरुषे मम दृढः विश्वासः
sp009-002062_rv_21b	सः माम् रक्षिष्यति
sp009-002063_rv_21b	भगवतः उद्दालकस्य आशिषः माम् रक्षिष्यन्ति
sp009-002064_rv_21b	भवतः चिन्ता मास्तु
sp009-002065_rv_21b	भवान् माम् विजयिनम् द्रक्ष्यति इति
sp009-002066_rv_21b	अष्टावक्रस्य निवर्तनम् न शक्यम् इति ज्ञात्वा
sp009-002067_rv_21b	तम् आशिषा अभिनन्द्य ततः निर्गतवान् यज्ञदत्तः
sp009-002068_rv_21b	सायम् यज्ञमण्डपे सर्वे विद्वांसः सभाम् विभूषितवन्तः
sp009-002069_rv_21b	वादकलापम् प्रत्यक्षीकर्तुम् सर्वेऽपि उत्सुकाः आसन्
sp009-002070_rv_21b	व्याघ्रस्य मुखम् तरुणः मृगः प्रवेक्ष्यति
sp009-002071_rv_21b	व्याघ्रस्य तृप्तिः कियतापि आहारेण नास्ति इति वचनानि श्रूयन्ते स्म
sp009-002072_rv_21b	केचन जनाः अद्य बन्दी पराजितः भूयात्
sp009-002073_rv_21b	तस्य गर्वः निर्वापितः भूयात् इत्यपि वदन्ति स्म
sp009-002074_rv_21b	महाराजः जनकः सभाम् प्रविष्टवान्
sp009-002075_rv_21b	सर्वत्र नीरवता प्रसृता
sp009-002076_rv_21b	सभास्तारान् प्रसन्नेन चक्षुषा वीक्षमाणः महाराजः पृष्टवान्
sp009-002077_rv_21b	अपि शास्त्रवादम् प्रस्तोतुम् वादिप्रतिवादिनौ सिद्धौ इति
sp009-002078_rv_21b	अष्टावक्र महाराजम् प्रणम्य सिद्धोऽस्मि इति उक्तवान्
sp009-002079_rv_21b	अहम् सदा सिद्धः एव इति अष्टावक्रम् सावज्ञम् वीक्षमाणः बन्दिपण्डितः उक्तवान्
sp009-002080_rv_21b	कस्मिन् विषये वादः प्रस्तोष्यते
sp009-002081_rv_21b	इति महाराजः जनकः पृष्टवान्
sp009-002082_rv_21b	महाराजः स्वाभिमतम् यम् कमपि विषयम् सूचयतु
sp009-002083_rv_21b	तत्र स्वापेक्षितम् पक्षम् अयम् बालकः स्वीकरोतु
sp009-002084_rv_21b	अहम् प्रतिपक्षी भूत्वा तस्य वादम् खण्डयिष्यामि इति सविस्रम्भम् अघोषयत् बन्दिपण्डितः
sp009-002085_rv_21b	इदम् जगत् एककर्तृकम् बहुकर्तृकम् वा इति विषये अभिप्रायभेदः दृश्यते
sp009-002086_rv_21b	अस्मिन् विषये प्रस्तूयताम् वादः इति महाराजेन प्रोक्तम्
sp009-002087_rv_21b	भवतु नाम
sp009-002088_rv_21b	बालक तत्र कतरम् पक्षम् स्वीकरोषि
sp009-002089_rv_21b	इति बन्दिपण्डितः अष्टावक्रम् पृष्टवान्
sp009-002090_rv_21b	जगतः कर्ता एकः एव इति मदीयः पक्षः इति सविश्वासम् प्रोक्तवान् अष्टावक्रः
sp009-002091_rv_21b	तर्हि जगद् अनेककर्तृकम् इति अहम् सप्रमाणम् साधयिष्यामि इति
sp009-002092_rv_21b	सोल्लुण्ठनम् उक्तवान् बन्दिपण्डितः
sp009-002093_rv_21b	अत्रत्याः पण्डिताः मध्यस्थाः सन्तु
sp009-002094_rv_21b	आरभ्यताम् वादः इति महाराजः अनुमतिम् दत्तवान्
sp009-002095_rv_21b	अष्टावक्रः गम्भीरेण कण्ठेन स्वकीयम् वादम् प्रस्तुतवान्
sp009-002096_rv_21b	समस्तस्य देशस्य स्वामी एकः राजा भवति
sp009-002097_rv_21b	यदि बहवः राजानः स्युः तर्हि तेषाम् परस्परम् विरोधः सम्भवेत्
sp009-002098_rv_21b	राज्यरथः निरर्गलतया न प्रचलेत्
sp009-002099_rv_21b	तथा समस्तस्य विश्वस्य कर्ता गोप्ता च एकः एव
sp009-002100_rv_21b	अन्यथा जगति कापि व्यवस्था एव न स्यात्
sp009-002101_rv_21b	यथेच्छम् प्रवृत्तेषु बहुषु कर्तृषु ऋतम् विचलेत्
sp009-002102_rv_21b	तथा न भवति इति एतद् एव प्रमाणम् जगतः कर्ता एक एव इत्यत्र इति
sp009-002103_rv_21b	एतत् श्रुत्वा बन्दिपण्डितः साट्टहासम् उक्तवान्
sp009-002104_rv_21b	अनुभवरहितस्य बालकस्य वचनम् इदम्
sp009-002105_rv_21b	लोके किम् पश्यामः
sp009-002106_rv_21b	कश्चन रथः करणीयः चेत् तत्र बहवः कर्तारः अपेक्ष्यन्ते
sp009-002107_rv_21b	कारवः अनेके तत्र आहूयन्ते
sp009-002108_rv_21b	लोहकर्मकाराः अपि बहवः अपेक्ष्यन्ते
sp009-002109_rv_21b	साधारणस्य रथस्य विषये एवम् भवति चेत्
sp009-002110_rv_21b	अपारस्य विशालस्य वैचित्र्यमयस्य च विश्वस्य एकः कर्ता इति
sp009-002111_rv_21b	अविश्वसनीयम् एतत् इति
sp009-002112_rv_21b	अष्टावक्र सस्मितम् उक्तवान्
sp009-002113_rv_21b	अयि भोः पण्डित मुख्यम् विषयम् विस्मरति भवान्
sp009-002114_rv_21b	सत्सु अपि बहुषु कारुषु कर्मकरेषु अन्येषु जनेषु च
sp009-002115_rv_21b	समग्रस्य रथस्य कल्पनाम् यः धरति सः मुख्यः कर्ता एकः एव
sp009-002116_rv_21b	तस्य आज्ञाम् आदेशम् मार्गदर्शनम् च अनुसृत्य एव
sp009-002117_rv_21b	सर्वे अन्ये कारवः कर्मकराः च कार्याणि कुर्वन्ति
sp009-002118_rv_21b	अन्यथा एकेन रचितः कश्चिद् भागः अपरेण रचिते भागान्तरे कथम् योज्येत
sp009-002119_rv_21b	परमस्य ईश्वरस्य आज्ञाम् अनुवर्तमानाः
sp009-002120_rv_21b	तेषु तेषु कार्येषु प्रवर्तमानाः बहवो देवाः वर्तन्ते इति न निषेधामि
sp009-002121_rv_21b	किन्तु तेषाम् जगत्कर्तृत्वम् नास्ति
sp009-002122_rv_21b	राज्ये बहवः मन्त्रिणः भूयांसः अधिकारिणः
sp009-002123_rv_21b	भूयिष्ठाः सैनिकाः च वर्तन्ते
sp009-002124_rv_21b	किन्तु ते सर्वे राज्ञः आज्ञाम् अनुवर्तन्ते
sp009-002125_rv_21b	राजा एकः एव
sp009-002126_rv_21b	तथा जगतः कर्ता एकः एव इति
sp009-002127_rv_21b	सभ्याः सन्तोषेण तालिकाः दत्त्वा स्वसम्मतिम् प्रकटितवन्तः
sp009-002128_rv_21b	कोपेन बन्दिपण्डितस्य मुखम् आरक्तम् अभवत्
sp009-002129_rv_21b	अप्रमाणम् इदम्
sp009-002130_rv_21b	जगदीश्वरस्य विषये प्रमाणम् वेदः
sp009-002131_rv_21b	तत्र बह्वीनाम् देवतानाम् वर्णना विद्यते
sp009-002132_rv_21b	अग्निम् इन्द्रम् प्रजापतिम् रुद्रम् विष्णुम् अन्याः देवताः च मन्त्राः वर्णयन्ति
sp009-002133_rv_21b	तत्र एकः अधिकः अपरः न्यूनः इत्यत्र प्रमाणम् नास्ति
sp009-002134_rv_21b	अतः सर्वे देवाः जगतः कर्तारः इति स्पष्टम्
sp009-002135_rv_21b	पर्यायेण सृष्टिम् ते कुर्युः
sp009-002136_rv_21b	अतः कापि अव्यवस्था नास्ति इति सः स्वतर्कम् उपस्थापितवान्
sp009-002137_rv_21b	पुनः अपि भवान् वेदस्य तात्पर्यम् विस्मृत्य भणति
sp009-002138_rv_22	सर्वे अपि अग्न्यादयः देवाः एकस्य जगत्कर्तुः आज्ञाम् अनु वर्तन्ते इति श्रुतिः स्पष्टम् कथयति
sp009-002139_rv_22	भीषास्माद् वातः पवते
sp009-002140_rv_22	भीषोदेति सूर्यः
sp009-002141_rv_22	भीषास्मादग्निश्चेन्द्रश्च
sp009-002142_rv_22	मृत्युर्धावति पञ्चमः इति इत्यादीनि वाक्यानि एकस्य जगत्कर्तुः आदेशम् वहन्तः देवाः
sp009-002143_rv_22	समस्तम् भुवनम् कुर्वन्ति चालयन्ति नाशयन्ति च इत्येव प्रतिपादयन्ति
sp009-002144_rv_22	अतो हेतोः जगतः कर्ता एकः एव इति अष्टावक्रः स्ववादम् प्रस्तुतवान्
sp009-002145_rv_22	बन्दिपण्डितः उक्तवान् सर्वेषाम् देवानाम् एकः नियामकः इत्यत्र प्रमाणम् नास्ति
sp009-002146_rv_22	एकैकम् अपि देवम् परमम् गायन्ति वेदाः
sp009-002147_rv_22	तेषु कश्चिद् इतरेभ्यः सर्वेभ्यः श्रेष्ठः इति कथम् निर्णेतुम् शक्यते इति
sp009-002148_rv_22	अष्टावक्रः प्रसन्नया वाचा उक्तवान् वेदाः मानवस्वभावम् जानन्ति
sp009-002149_rv_22	मानवस्य बुद्धिः बहुधा प्रवर्तते
sp009-002150_rv_22	तस्याः बुद्धेः वैविध्ये बहूनि कारणानि भवन्ति
sp009-002151_rv_22	अतः यदि एकम् एव वस्तु बहवः द्रष्टारः बहुधा पश्यन्ति तत्र वस्तुभेदः न भवति
sp009-002152_rv_22	केवलम् तत्र दृष्टिवैचित्र्यम् ज्ञातव्यम् इति निश्चयः
sp009-002153_rv_22	इन्द्रादिभिः बहुभिः पदैः सकलमूलतया ज्ञातः एकः एव देवः वर्ण्यते
sp009-002154_rv_22	अत एव
sp009-002155_rv_22	इन्द्रम् मित्रम् वरुणमग्निमाहुः अथो दिव्यः स सुपर्णो गरुत्मान्
sp009-002156_rv_22	एकम् सद् विप्रा बहुधा वदन्ति अग्निम् यमम् मातरिश्वानमाहुः
sp009-002157_rv_22	इति ऋङ्मन्त्रः नामभेदे सत्यपि सत्यम् एकम् एव इति घोषयति इति
sp009-002158_rv_22	सभा समग्रापि करतालिकाप्रदानेन सम्मतिम् असूचयत्
sp009-002159_rv_22	बन्दिपण्डितः कोपेन नेत्रे रक्तवर्णे इतस्ततः प्रेरयन्
sp009-002160_rv_22	रे बालक एकम् गृहम् अपि एकः नरः निर्मातुम् न शक्तः
sp009-002161_rv_22	एकस्य एकस्मिन् विषये शक्तिः भवति
sp009-002162_rv_22	न सर्वेषु विषयेषु
sp009-002163_rv_22	एवम् सति नक्षत्रताराग्रहसहस्रमण्डितम् सङ्ख्याहीनजीवकोटिभरितम्
sp009-002164_rv_22	नानाश्चर्यमयम् बृहत् प्रपञ्चम् इमम् एकः कर्ता कृतवान् इति कथम् कथयसि इति गर्जितवान्
sp009-002165_rv_22	अष्टावक्रः सस्मितम् प्रोक्तवान् अये पण्डित भवता दत्तः दृष्टान्तः विषमः
sp009-002166_rv_22	मनुष्यः अल्पज्ञः अल्पशक्तिः अल्पायुः च
sp009-002167_rv_22	सः किमपि एकाकी कर्तुम् न शक्नोति
sp009-002168_rv_22	किन्तु जगत्कर्ता अपरिमितशक्तिमान् सर्वज्ञः शाश्वतश्च
sp009-002169_rv_22	तस्य सङ्कल्पमात्रेण जगत् सृज्यते भज्यते च
sp009-002170_rv_22	सः स्वतन्त्रः न परतन्त्रः
sp009-002171_rv_22	तादृशः जगत्कर्ता एकः एव
sp009-002172_rv_22	तम् येनकेनापि नाम्ना भवान् वर्णयतु न तत्र विरोधः
sp009-002173_rv_22	तस्य एकत्वम् तु सिद्धम् इति
sp009-002174_rv_22	साधु साधु
sp009-002175_rv_22	युज्यते युज्यते इत्यादयः घोषाः सभायाम् उत्थिताः
sp009-002176_rv_22	अप्रतिभया बन्दी अवाङ्मुखः स्थितः
sp009-002177_rv_22	तस्य मुखे प्रभूतः स्वेदः दृष्टः
sp009-002178_rv_22	बहुधा स्ववादम् द्रढयितुम् प्रयतमानोऽपि बन्दिपण्डितः अष्टावक्रम् जेतुम् न शक्नोति इति महाराजः ज्ञातवान्
sp009-002179_rv_22	सभ्याः सर्वे अष्टावक्रम् अभिमानेन पश्यन्ति स्म
sp009-002180_rv_22	अस्मिन् वादे अष्टावक्रः एव अग्रणीः
sp009-002181_rv_22	बन्दिपण्डितः प्रतिभान्यूनतया निर्विण्णः इति भावयामः
sp009-002182_rv_22	तथापि पुनरेकवारम् अवसरम् दास्यामः
sp009-002183_rv_22	एकादिभिः सङ्ख्याभिः लोके प्रथितानाम् वस्तूनाम् निरूपणम् पद्यैः वादिनौ कुरुताम्
sp009-002184_rv_22	तत्रापि यदि अष्टावक्र बन्दिपण्डितम् अतिशेते तदा तस्य विजयम् घोषयिष्यामः
sp009-002185_rv_22	इति महाराजः उक्तवान्
sp009-002186_rv_22	सिद्धोऽस्मि
sp009-002187_rv_22	न मे किञ्चिदपि भयम् इति सस्मितम् अष्टावक्रः उक्तवान्
sp009-002188_rv_22	बन्दिपण्डितः क्रोधेन नष्टप्रज्ञः इव उक्तवान् अष्टावक्र शयानम् व्याघ्रम् त्वम् प्रबोधितवान्
sp009-002189_rv_22	सर्पम् पदा आहतवान्
sp009-002190_rv_22	नादष्टः त्वम् विमोक्ष्यसे
sp009-002191_rv_22	पर्वतम् यो नरो विहन्ति तस्य पाणिरेव सनखो विशीर्यते
sp009-002192_rv_22	पर्वतस्य किमपि न भवति
sp009-002193_rv_22	एवम् त्वमपि मया स्पर्धमानः विनङ्क्ष्यसि इति
sp009-002194_rv_22	अष्टावक्रः उक्तवान् महाराजेन यथा उक्तम् तथा स्पर्धाम् प्रारभस्व
sp009-002195_rv_22	अन्याभिः वाग्भिः किम् प्रयोजनम् इति
sp009-002196_rv_23a	तथास्तु इत्युक्त्वा बन्दी एकसङ्ख्यया पद्यम् प्रारभ्य उक्तवान्
sp009-002197_rv_23a	एक एवाग्निर्बहुधा समिध्यते
sp009-002198_rv_23a	एकः सूर्यः सर्वमिदम् प्रभासते
sp009-002199_rv_23a	एको वीरो देवराजो निहन्ता
sp009-002200_rv_23a	यमः पितॄणामीश्वरश्चैक एव
sp009-002201_rv_23a	अष्टावक्रः द्वित्वयुक्तान् निरूप्य पद्यम् रचितवान्
sp009-002202_rv_23a	द्वाविन्द्राग्नी चरतो वै सखायौ
sp009-002203_rv_23a	द्वौ देवर्षी नारदः पर्वतश्च
sp009-002204_rv_23a	द्वावश्विनौ द्वे च रथस्य चक्रे
sp009-002205_rv_23a	भार्यापती द्वौ विहितौ विधात्रा इति
sp009-002206_rv_23a	एवम् स्पर्धा दीर्घकालम् प्राचलत्
sp009-002207_rv_23a	द्वादशसङ्ख्यायाम् प्राप्तायाम् अष्टावक्रः अप्रतिहतमतिः उक्तवान्
sp009-002208_rv_23a	संवत्सरम् द्वादशमासमाहुः जगत्याः पादो द्वादशैवाक्षराणि
sp009-002209_rv_23a	द्वादशाहः प्राकृतो यज्ञ उक्तो द्वादशादित्यान् कथयन्तीह विप्राः
sp009-002210_rv_23a	तदा बन्दी शीघ्रम् उत्तरम् न अवदत्
sp009-002211_rv_23a	स्खलद्वाक् ततः उक्तवान्
sp009-002212_rv_23a	त्रयोदशी तिथिरुक्ता महोग्रा त्रयोदशद्वीपवती मही च
sp009-002213_rv_23a	ततः अग्रे किमपि तस्य नाभात्
sp009-002214_rv_23a	अप्रतिभः सन् सः व्यरमत्
sp009-002215_rv_23a	अष्टावक्रः एव तस्य पद्यस्य उत्तरार्धम् रचयित्वा श्रावितवान्
sp009-002216_rv_23a	त्रयोदशाहानि ससारकेशी त्रयोदशादीन्यतिच्छन्दांसि चाहुः इति
sp009-002217_rv_23a	तदा सभास्ताराणाम् महान् सन्तोषपूर्णः निनादः उदभवत्
sp009-002218_rv_23a	विप्राः सर्वे पुरस्ताद् आगत्य प्राञ्जलयः सन्तः अष्टावक्रस्य स्तुतिम् कृतवन्तः
sp009-002219_rv_23a	बन्दिपण्डितः नष्टदशनः सर्प इव अधोमुखः स्थितः
sp009-002220_rv_23a	महाराजः विजयिनम् अष्टावक्रम् अभ्यनन्दत्
sp009-002221_rv_23a	स्वविजयपर्यन्तम् अष्टावक्रस्य हृदये क्रोधाग्निः ज्वलति स्म
sp009-002222_rv_23a	कदा बन्दिपण्डितम् जयेयम् कदा वा तम् नद्याम् निमज्जयेयम् इति चिन्ता तम् बाधते स्म
sp009-002223_rv_23a	किन्तु अस्मिन् क्षणे तु तस्य स्वान्तम् हिंसायाः अजुगुप्सत
sp009-002224_rv_23a	उत्तरक्षणे तेन मातुः माङ्गल्यचिह्नैः विरहितम् दीनम् मुखम् स्मृतम्
sp009-002225_rv_23a	मम पितरम् निष्पापम् वेदविदम् ब्राह्मणम् नद्याम् निमज्जितवान् अयम् बन्दी इति च स्मृतम्
sp009-002226_rv_23a	नद्याम् निमज्जितेन पित्रा कियत् कष्टम् अनुभूतम् स्यादिति ऊहित्वा अष्टावक्रः क्रोधेन अकम्पत
sp009-002227_rv_23a	एतादृशः दुष्टः क्रूरः बन्दिपण्डितः कृपाम् नार्हति
sp009-002228_rv_23a	अनुभूयताम् तेन स्वकृतस्य पापस्य फलम् इति अष्टावक्रेण निर्णयः कृतः
sp009-002229_rv_23a	सर्वतः स्थिताः विद्वांसः अपि तादृशीम् एव भावनाम् प्रकटयन्ति स्म
sp009-002230_rv_23a	नैकः अपि तत्रत्यः पारिषदः बन्दिपण्डिते अनुकम्पाम् दर्शयति स्म
sp009-002231_rv_23a	बन्दिपण्डित पराजयः अभ्युपगतः किम् इति अष्टावक्रः पृष्टवान्
sp009-002232_rv_23a	पराजितोऽस्मि इति सगद्गदम् उक्तवान् बन्दिपण्डितः
sp009-002233_rv_23a	अष्टावक्रो विजयताम् इति सभ्याः ऐककण्ठ्येन घोषितवन्तः
sp009-002234_rv_23a	सर्वेषाम् हर्षः प्रकर्षम् अभजत
sp009-002235_rv_23a	केचन अष्टावक्रम् नमस्कुर्वन्ति स्म
sp009-002236_rv_23a	केचन आशीर्भिः अभिनन्दन्ति स्म
sp009-002237_rv_23a	अष्टावक्रमुने वादे भवतः जयः घोष्यते मया
sp009-002238_rv_23a	वादनियमानुसारेण पराजितः विजयिनः वशंवदः
sp009-002239_rv_23a	भवान् यथेच्छम् बन्दिपण्डितम् दण्डयितुम् अर्हति
sp009-002240_rv_23a	अपि च यावदिच्छसि तावत् गोधनम् सुवर्णम् च तुभ्यम् दास्यामि
sp009-002241_rv_23a	इतः परम् दारिद्र्यम् भवतः समीपम् नागमिष्यति इति जनकमहाराजः उक्तवान्
sp009-002242_rv_23b	महाराज सुवर्णस्य गोधनस्य वा विचारः अन्यः
sp009-002243_rv_23b	अयम् बन्दी पुरा बहून् विदुषः वादे जित्वा स्ववश्यान् कृतवान्
sp009-002244_rv_23b	तान् अयम् नदीजले निमज्जितवान् इति च श्रूयते
sp009-002245_rv_23b	मम पूज्यः पिता खगोदरशर्मा यः खलु लोके कहोड इति प्रसिद्धः
sp009-002246_rv_23b	सोऽपि अस्य वशंवदो भूत्वा अकाले यमस्य अतिथिः अभवत्
sp009-002247_rv_23b	तारुण्ये एव वैधव्यम् अनुभवन्त्याः मम मातुः अश्रूणि माम् दहन्ति
sp009-002248_rv_23b	अस्य प्रतीकारम् कृत्वा तस्याः अश्रूणि मार्जनीयानि इत्येव अहम् अत्र आगतः
sp009-002249_rv_23b	बन्दिना पराजितेभ्यः यः दण्डः दत्तः सः एव अस्मै मया देयः
sp009-002250_rv_23b	अनुमन्यताम् महाराजः इति अष्टावक्रः प्रार्थितवान्
sp009-002251_rv_23b	अस्य विषये भवद्वचनम् एव राजशासनम्
sp009-002252_rv_23b	यथेच्छम् करोतु भवान्
sp009-002253_rv_23b	वयम् तत्र मध्ये न स्थास्यामः इति उक्तवान् महाराजः
sp009-002254_rv_23b	अष्टावक्रमुने मदीयम् एकम् वचनम् कृपया श्रूयताम् इति बन्दी सविनयम् अयाचत
sp009-002255_rv_23b	कथ्यताम् कथ्यताम् इति अष्टावक्रः अनुमतिम् दत्तवान्
sp009-002256_rv_23b	अहम् वरुणद्वीपस्य अधिपतेः वरुणस्य पुत्रः
sp009-002257_rv_23b	स च द्वीपः समुद्रस्य मध्ये विद्यते
sp009-002258_rv_23b	तत्र मम पिता द्वादशवार्षिकम् सत्रम् आरब्धवान्
sp009-002259_rv_23b	तदर्थम् वेदपारङ्गताः ऋत्विजः अपेक्षिताः
sp009-002260_rv_23b	तावद्दूरम् गन्तुम् समुद्रयानम् कर्तुम् च विद्वांसः न सिद्धाः
sp009-002261_rv_23b	अस्मात् कारणात् वादस्य व्याजेन विदुषः मद्वश्यान् कृत्वा नदीमार्गेण वरुणद्वीपम् प्रेषितवान् अहम्
sp009-002262_rv_23b	भवतः पिता कहोडमुनिः अपि तत्र सत्रे ऋत्विक् अस्ति
sp009-002263_rv_23b	इदानीम् यज्ञस्य समाप्तिकालः
sp009-002264_rv_23b	सर्वे विद्वांसः सक्षेमम् प्राप्तदक्षिणाः प्रत्यागच्छन्ति शीघ्रम्
sp009-002265_rv_23b	माम् क्रूरम् ब्राह्मणहन्तारम् च मा मन्यताम् भवान्
sp009-002266_rv_23b	वादे जितम् माम् दण्डय
sp009-002267_rv_23b	किन्तु अन्यथाप्रतिपत्तिम् दूरीकुरु भोः
sp009-002268_rv_23b	नाहम् अनृतवादी इति सकरुणम् उक्तवान् बन्दी
sp009-002269_rv_23b	अष्टावक्रः विस्मितः सन् क्षणम् आवाक् स्थितः
sp009-002270_rv_23b	जनकमहाराजः अन्ये सभासदः च आश्चर्यमूकाः बन्दिनम् एव वीक्षमाणाः स्थिताः
sp009-002271_rv_23b	सहर्षम् सशङ्कम् च अष्टावक्रः पृष्टवान् अयि भोः पण्डितवर्य अपीदम् सत्यम्
sp009-002272_rv_23b	सत्यम् मम पिता जीवति
sp009-002273_rv_23b	पुनरहम् तम् द्रक्ष्यामि किम् इति
sp009-002274_rv_23b	यज्ञः अवसितः
sp009-002275_rv_23b	अवभृतस्नानम् अपि अवसितम्
sp009-002276_rv_23b	प्रयाणम् कृत्वा भवतः पिता अन्ये विद्वांसः च आगमिष्यन्ति कतिपयैः दिवसैः
sp009-002277_rv_23b	तत्र संशयलेशः अपि मम नास्ति इति सविश्वासम् बन्दिपण्डितः उक्तवान्
sp009-002278_rv_23b	अष्टावक्रमुने बन्दिपण्डितस्य दण्डनविषये कः भवतः निर्णयः
sp009-002279_rv_23b	इति महाराजः पृष्टवान्
sp009-002280_rv_23b	महाराज यज्ञनिर्वहणार्थम् यदि वेदविदः विद्वांसः प्रेषिताः यदि ते जले नैव निमज्जिताः
sp009-002281_rv_23b	यदि च मम पूज्यः पिता पुनः आगमिष्यति तर्हि बन्दिपण्डितेन नैव अपराद्धम्
sp009-002282_rv_23b	मया तस्य क्षमा याचियिष्यते
sp009-002283_rv_23b	तत्र प्रतीकारस्य दण्डस्य वा निमित्तम् एव नास्ति
sp009-002284_rv_23b	बन्दिपण्डितम् साष्टाङ्गप्रणामम् पूजयिष्यामि इति सविनयम् प्रोक्तवान् अष्टावक्रः
sp009-002285_rv_23b	विद्यायाः उचितम् भणितम् भवता
sp009-002286_rv_23b	इतः परम् किम् कर्तव्यम् इति महाराजः पृष्टवान्
sp009-002287_rv_23b	महाराज इदानीम् मिथिलायाम् प्रवर्तमाने यज्ञे मुनिः अष्टावक्रः आर्त्विज्यम् स्वीकरोतु
sp009-002288_rv_23b	यावत् अयम् यज्ञः समाप्तः भविष्यति तावत् सर्वे विद्वांसः एतस्य पित्रा साकम् आगमिष्यन्ति
sp009-002289_rv_23b	ततः पित्रा सह मिलितः अष्टावक्रमुनिः यथेच्छम् करोतु
sp009-002290_rv_23b	यदि मम वचः अनृतम् स्यात् तर्हि अहम् तस्य वश्यः एव
sp009-002291_rv_23b	घोरातिघोरम् दण्डम् मम शिरसि सः पातयतु इति बन्दी उक्तवान्
sp009-002292_rv_23b	सर्वे तत् अङ्गीकृतवन्तः
sp009-002293_rv_23b	कहोडस्य सुहृद् यज्ञदत्तः अष्टावक्रम् स्वगृहम् नीत्वा बहुधा सत्कृतवान्
sp009-002294_rv_24a	गतेषु कतिपयेषु दिनेषु जनकस्य यज्ञः समाप्तः
sp009-002295_rv_24a	अवभृतस्नानस्य दिने स्नातानुलिप्ताः द्विजाः मन्त्रपठनम् कुर्वन्ति स्म
sp009-002296_rv_24a	तदा चत्वारः रथाः यज्ञशालासमीपम् आगताः
sp009-002297_rv_24a	रथेभ्यः अवतीर्णाः कहोडादयः वेदविदः यज्ञशालाम् प्रविष्टवन्तः
sp009-002298_rv_24a	ऋत्विग्भिः सह जनकमहाराजः प्रत्युत्थानेन स्वागतीकृत्य सर्वान् उचितेषु आसनेषु उपावेशयत्
sp009-002299_rv_24a	ततः अपि कुशलम् पूज्यानाम् सर्वेषाम् इति पृष्टवान्
sp009-002300_rv_24a	महाराज सर्वम् कुशलम्
sp009-002301_rv_24a	भवतः अपि अनामयम् सम्भावयामः
sp009-002302_rv_24a	बन्दिपण्डितः अस्मान् सर्वान् द्वादशवार्षिकाय सत्राय वरुणद्वीपम् प्रेषितवान्
sp009-002303_rv_24a	तत्र सत्रम् साङ्गम् वयम् निर्वर्तितवन्तः
sp009-002304_rv_24a	वरुणद्वीपात् निवर्तमानैः अस्माभिः भवदीयस्य यज्ञस्य अवभृतस्नानम् अद्य भवति इति श्रुतम्
sp009-002305_rv_24a	अतः सत्वरम् प्रयाणम् कृत्वा अत्र उपस्थिताः इति कहोडः उक्तवान्
sp009-002306_rv_24a	अस्माकम् भाग्यानाम् फलमिदम् इति महाराजः उक्तवान्
sp009-002307_rv_24a	पुरस्ताद् आगतः बन्दिपण्डितः कहोडम् अभिवन्द्य
sp009-002308_rv_24a	मुनिवर्य अत्र भवदागमनम् विशेषतः मम भाग्यपरिपाकम् सूचयति इति विनयावनतशिराः अवदत्
sp009-002309_rv_24a	कथमिव इति साश्चर्यम् पृष्टवान् कहोडः
sp009-002310_rv_24a	मुनिश्रेष्ठ वादे पराजितम् भवन्तम् जले अहम् निमज्जितवान् इति भावनया
sp009-002311_rv_24a	भवतः सुतः अष्टावक्रः माम् वादे जित्वा नद्याम् निमज्जयितुम् त्वरमाणः आसीत्
sp009-002312_rv_24a	भवान् प्रत्यागत्य मम प्राणान् रक्षितवान् इति बन्दी उक्तवान्
sp009-002313_rv_24a	दिङ्मूढः इव कहोडः क्षणम् मौनेन स्थितः
sp009-002314_rv_24a	ततः हर्षकम्पितशरीरः विविधाभिः भावनाभिः युगपत्
sp009-002315_rv_24a	आवेश्यमानः कथमपि आत्मानम् समाश्वास्य बन्दिनम् पृष्टवान् किमाह भवान्
sp009-002316_rv_24a	मम सुतः अष्टावक्रः भवन्तम् वादे पराजितवान् वा
sp009-002317_rv_24a	क्वास्ति सः तम् द्रष्टुम् उत्कण्ठते मम हृदयम्
sp009-002318_rv_24a	दर्शयतु तम् भवान् इति
sp009-002319_rv_24a	अष्टावक्रः पुरस्ताद् आगत्य शास्त्रोक्तेन प्रकारेण पितरम् अभ्यवादयत
sp009-002320_rv_24a	आयुष्मान् भव इति वक्तुम् इच्छतः अपि कहोडस्य कण्ठः स्तम्भितबाष्पवृत्तिकलुषः जातः
sp009-002321_rv_24a	पुत्रम् द्रष्टुम् इच्छतः अपि तस्य चक्षुषी बाष्पावृते अष्टावक्रम् अस्पष्टम् एव अपश्यताम्
sp009-002322_rv_24a	युगपत् नानाभावनाः कहोडस्य मनसि उद्भूताः
sp009-002323_rv_24a	बहोः कालात् अनन्तरम् पुत्रम् पश्यामि इति हर्षः
sp009-002324_rv_24a	सर्वविद्वज्जेतारम् बन्दिपण्डितम् कथम् अयम् बालकः एव जितवान् इति आश्चर्यम्
sp009-002325_rv_24a	एतादृशम् पुत्रम् शापेन स्वयम् अहम् विकलाङ्गम् कृतवान् इति व्यथा
sp009-002326_rv_24a	पितुः दूरीभूतम् इमम् दारिद्र्यदग्धा सुजाता कथम् अपालयत् इति चिन्ता
sp009-002327_rv_24a	विद्यायाम् माम् अपि अतिशयानः लोके ख्यातः अभवद् इति कृतकृत्यता
sp009-002328_rv_24a	इति विविधाः भावनाः वर्षाकाले नदीप्रवाहाः इव तस्य हृदयम् पूरयन्ति स्म
sp009-002329_rv_24b	कहोडमुने एतादृशम् ज्ञानिनम् पुत्रम् लब्धवान् भवान् नूनम् धन्यः इति जनकमहाराजः सादरम् उक्तवान्
sp009-002330_rv_24b	महाराज एतदर्थम् एव जनाः पुत्रान् कामयन्ते
sp009-002331_rv_24b	एतदर्थम् एव नार्यः दुस्सहाम् अपि प्रसववेदनाम् सहन्ते
sp009-002332_rv_24b	पुत्रः विद्याम् उपार्ज्य पितृगणम् तारयति कुलम् पावयति कुटुम्बम् रक्षति इति
sp009-002333_rv_24b	मद्विषये सर्वम् इदम् सत्यम् जातम् इति अहम् धन्यः एव
sp009-002334_rv_24b	आत्मा वै पुत्रनामासि इति श्रुतिम् अनुसन्दधानः
sp009-002335_rv_24b	मयैव बन्दिपण्डितः विजितः इति आनन्दतुन्दिलः अस्मि
sp009-002336_rv_24b	भगवतः उद्दालकस्य तपसाम् प्रभावः एव अयम्
sp009-002337_rv_24b	मम पुण्यराशिः परिपक्वः इति कारणाद् एव अयम् महानुभावः मद्वंशे
sp009-002338_rv_24b	मुक्तामणिरिव जातः इति वदन् कहोडः आनन्दबाष्पान् वस्त्राञ्चलेन प्रौञ्छत्
sp009-002339_rv_24b	पुरा यः बन्दिपण्डितः गर्वस्य पर्वतः इव दर्पस्य समुद्रः इव दृश्यते स्म
sp009-002340_rv_24b	सः एव अधुना विनयस्य राशिरिव सौमनस्यस्य पुञ्जः इव गोचरः अभवत्
sp009-002341_rv_24b	कहोडः पुत्रम् अष्टावक्र पृष्टवान् पुत्र बन्दिपण्डिताय त्वम् अक्रुध्यः
sp009-002342_rv_24b	इदानीम् का तव भावना तस्मिन्
sp009-002343_rv_24b	सः प्रश्रयावनतः उक्तवान् पूज्य पितः न मम क्वापि द्वेषः
sp009-002344_rv_24b	बन्दिपण्डितः भवतः मृत्योः कारणम् इति तस्मै अक्रुध्यम्
sp009-002345_rv_24b	तथा नास्तीति ज्ञातवतः मम क्रोधस्य किमपि कारणम् सम्प्रति नास्ति
sp009-002346_rv_24b	तम् अपि गौरवेण अहम् आद्रिये इति
sp009-002347_rv_24b	प्रीत्या अष्टावक्रम् वीक्षमाणः बन्दिपण्डितः उक्तवान्
sp009-002348_rv_24b	पुत्रसमान अष्टावक्र वयसा कनीयान् अपि त्वम् विद्यया गुणैः च सर्वेभ्यः ज्यायान्
sp009-002349_rv_24b	गर्भस्थे त्वयि त्वत्पित्रा दत्तेन शापेन तव अङ्गानि वक्राणि जातानि
sp009-002350_rv_24b	मम पितुः वरुणस्य प्रसादात् किञ्चित् दिव्यौषधम् मया लब्धमस्ति
sp009-002351_rv_24b	तेन चिकित्सितः त्वम् वक्रत्वविदूरः सुन्दराङ्गः भविष्यसि
sp009-002352_rv_24b	मयि त्वया दर्शितम् गौरवम् व्यर्थम् मा भूत्
sp009-002353_rv_24b	अहम् च अनेन क्रमेण अपकीर्तिम् मार्जयितुम् इच्छामि इति
sp009-002354_rv_24b	बन्दिपण्डितस्य वचनेन सर्वे सन्तुष्टाः अभवन्
sp009-002355_rv_24b	कहोडस्य तु हृदयम् आनन्दे मग्नम्
sp009-002356_rv_24b	गद्गदितेन कण्ठेन सः अभाषत क्रोधः मानवस्य महान् शत्रुः
sp009-002357_rv_24b	पूज्यस्य गुरोः उद्दालकस्य वचनम् विस्मृत्य क्रोधवशीभूतः अहम् स्वपुत्रस्य वक्राङ्गतायाः कारणम् अभवम्
sp009-002358_rv_24b	इदानीम् पश्चात्तापेन दग्धोऽस्मि
sp009-002359_rv_24b	बन्दिपण्डितस्य प्रयत्ने मम पूर्णः विश्वासः अस्ति
sp009-002360_rv_24b	वरुणराजस्य यज्ञे मया कृतेन सत्कर्मणा अर्जितम् समस्तम् पुण्यम् दातुम् अहम् सिद्धः
sp009-002361_rv_24b	मम पुत्रस्य वक्राङ्गता अपगच्छतु
sp009-002362_rv_24b	तस्य शरीरम् सुन्दरम् भवतु इति
sp009-002363_rv_24b	जनकराजस्य यज्ञः यथाविधि निर्वर्तितः
sp009-002364_rv_24b	ऋत्विजः दक्षिणाभिः तृप्ताः
sp009-002365_rv_24b	प्रजाः भूरिभोजनादिभिः सन्तृप्ताः
sp009-002366_rv_24b	परेद्यवि बन्दिपण्डितेन वरुणद्वीपाद् आनीतम् दिव्यम् औषधम् अष्टावक्रस्य देहे लेपितम्
sp009-002367_rv_25	ततः तम् बन्दिपण्डितः मधुविलानाम्न्याः नद्याः समीपम् नीतवान्
sp009-002368_rv_25	तस्याः तटे विधिवत् होमः आचरितः
sp009-002369_rv_25	ततः बन्दिपण्डितः उक्तवान् अष्टावक्रमुने इदानीम् सकलाः देवताः स्मृत्वा वरुणम् राजानम् च ध्यात्वा
sp009-002370_rv_25	गुरुम् पितरम् च नमस्कृत्य प्राणायामम् कृत्वा अस्याः नद्याः पवित्रे जले स्नाहि
sp009-002371_rv_25	ततः त्वम् सुन्दराङ्गः भविष्यसि इति
sp009-002372_rv_25	तथा स्तिमितेन मनसा सर्वम् कृत्वा स्नातोत्तीर्णः अष्टावक्रः साश्चर्यम् सप्रीति सहर्षम् सर्वैः दृष्टः
sp009-002373_rv_25	तस्य सर्वे अवयवाः वक्रतामुक्ताः आसन्
sp009-002374_rv_25	तस्य मुखे अपूर्वम् तेजः
sp009-002375_rv_25	शरीरे अद्भुतम् सौन्दर्यम्
sp009-002376_rv_25	मन्मथम् अपि अश्विनीदेवते अपि रूपेण कान्त्या च सः अतिशेते इति सर्वेषाम् भावना सपदि उत्पन्ना
sp009-002377_rv_25	आनन्दतुन्दिलः कहोडः पुत्रम् निर्भरम् आलिङ्गितवान्
sp009-002378_rv_25	तस्य नयनयोः आनन्दबाष्पाः सततम् स्रवन्ति स्म
sp009-002379_rv_25	कृतज्ञताभारेण प्रणम्रः सः नद्यै सहस्रम् प्रणामान् समर्प्य
sp009-002380_rv_25	मम पुत्रस्य अङ्गानि समानि कृतानि त्वया
sp009-002381_rv_25	हे नदि इतःपरम् तव नाम समङ्गा इत्येव लोके प्रसिद्धम् भवतु
sp009-002382_rv_25	तव कीर्तिः लोकत्रये प्रसरतु इति आशंसत्
sp009-002383_rv_25	अष्टावक्रः बन्दिपण्डितम् अभ्यवादयत
sp009-002384_rv_25	सः जनकमहाराजस्य कहोडादीनाम् च अनुज्ञाम् आशीर्वादम् च प्राप्य वरुणद्वीपाभिमुखः प्रस्थितवान्
sp009-002385_rv_25	जनकमहाराजस्य कृपया अष्टावक्रः सम्प्रति धन धान्य पशु कनकादिसम्पन्नः अभवत्
sp009-002386_rv_25	राज्ञा कल्पितैः वाहनैः भटैः च अन्वितः अष्टावक्रः पित्रा कहोडेन श्वेतुकेतुना च सह प्रस्थातुम् सिद्धः अभवत्
sp009-002387_rv_25	कहोडस्य सखा यज्ञदत्तः ससन्तोषम् तान् आपृष्टवान्
sp009-002388_rv_25	कतिपयदिनानि प्रयाय ते सर्वे महर्षेः उद्दालकस्य आश्रमम् प्राप्ताः
sp009-002389_rv_25	मृतः इत्येव सर्वैः चिन्तितः कहोडः पुनः जीवितः समायाति इति वार्ता सर्वत्र प्रसृता
sp009-002390_rv_25	आश्चर्यानन्दभरिताः आश्रमवासिनः सर्वे तम् द्रष्टुम् धावितवन्तः
sp009-002391_rv_25	कहोडम् वन्दित्वा अभ्यनन्दन्
sp009-002392_rv_25	सुजातायाः आनन्दम् वर्णयितुम् शब्दाः नालम्
sp009-002393_rv_25	धावन्ती सबाष्पनयना आगत्य सा तस्य पादयोः पतितवती
sp009-002394_rv_25	तस्याः बाष्पाः कहोडस्य पादौ असिञ्चन्
sp009-002395_rv_25	ताम् उत्थाप्य तस्याः शिरसिजान् मृदु संवार्य कहोडः उक्तवान् सुजाते सुपुत्रप्रसविनी त्वम्
sp009-002396_rv_25	मा रोदीः
sp009-002397_rv_25	त्वत्पुत्रस्य अद्भुतशक्त्या सर्वाणि कष्टानि तीर्णानि
sp009-002398_rv_25	दिष्ट्या वर्धसे इति
sp009-002399_rv_25	मातः अभिवादये
sp009-002400_rv_25	आशिर्भिः माम् अनुगृहाण इति वदन् अष्टावक्रः सुजातायाः पादौ स्पृष्टवान्
sp009-002401_rv_25	तम् सुन्दरम् युवानम् दृष्ट्वा सुजाता विस्मयोत्फुल्ललोचना जाता
sp009-002402_rv_25	स्वपुत्रस्यैव कण्ठध्वनिः
sp009-002403_rv_25	न तत्र संशयः
sp009-002404_rv_25	किन्तु नयनासेचनकम् रूपम्
sp009-002405_rv_25	सूर्यप्रतिस्पर्धि तेजः
sp009-002406_rv_25	क्व तस्याः वक्राङ्गः सुतः
sp009-002407_rv_25	क्व मन्मथोपमः सुन्दराङ्गः
sp009-002408_rv_25	सा किमपि वक्तुम् अशक्ता तम् एव पश्यन्ती प्रतिमावत् स्थिता
sp009-002409_rv_25	सुजाते तव पुत्रस्य ईदृशम् दिव्यम् रूपम् कथम् जातम् इति त्वया न ज्ञातम्
sp009-002410_rv_25	वादे त्वत्सुतेन पराजितः बन्दिपण्डितः वरुणद्वीपाद् आनीतम् औषधविशेषम् प्रयुज्य अष्टावक्रम् सुन्दराङ्गम् कृतवान्
sp009-002411_rv_25	विद्यया पुरा शोभमानः अयम् सम्प्रति रूपेण च शोभते
sp009-002412_rv_25	यागार्थम् वरुणद्वीपम् बन्दिना प्रेषितः अहम् पुनरायातः
sp009-002413_rv_25	दारिद्र्यम् च दूरीभूतम्
sp009-002414_rv_25	इतःपरम् सुखेन जीवितुम् शक्ष्यामः वयम् इति कहोडः उक्तवान्
sp009-002415_rv_25	सुतम् दृढम् आलिङ्य तस्य मूर्ध्नि उपाघ्राय सुजाता उक्तवती
sp009-002416_rv_25	जात नव मासान् उदरे धृत्वा प्रसववेदनाम् सोढ्वा त्वाम् पालितवती अहम्
sp009-002417_rv_25	सर्वम् कष्टम् त्वाम् इदानीम् पश्यन्त्या विस्मर्यते
sp009-002418_rv_25	धन्यास्मि
sp009-002419_rv_25	त्वम् पितरम् पुनः आनीतवान्
sp009-002420_rv_25	दारिद्र्यपिशाचम् निहतवान्
sp009-002421_rv_25	पितृऋणम् त्वया निर्यातितम्
sp009-002422_rv_25	चिरम् सुखम् जीव इति
sp009-002423_rv_25	ततः सर्वे महर्षेः उद्दालकस्य सन्निधिम् गताः
sp009-002424_rv_25	सकलाम् वार्ताम् श्रुत्वा ईषत् स्मितम् कृत्वा महर्षिः
sp009-002425_rv_25	अष्टावक्रः पितरम् अपि विद्यया अतिशेते इति मया ज्ञातचरम् एव
sp009-002426_rv_25	अस्य मेधाशक्त्या वेदविद्या अर्थपूर्णा भूयात्
sp009-002427_rv_25	शतशः सहस्रशः च विद्यार्थिनः अस्य अनुग्रहेण तेजस्विनः भूयासुः इति अनुगृहीतवान्
sp009-002428_rv_25	कालचक्रम् अभ्राम्यत्
sp009-002429_rv_25	कतिपयानि वर्षाणि यातानि
sp009-002430_rv_25	महर्षेः उद्दालकस्य आश्रमः धनसम्पदा धान्यसम्पदा विद्यासम्पदा च भरितः व्यजृम्भत
sp009-002431_rv_25	यज्ञाः बहवः आचरिताः
sp009-002432_rv_25	देशे सर्वत्र काले प्रजाः सुखन जीवन्ति स्म
sp009-002433_rv_25	अष्टावक्रः तारुण्येन शोभमानः विद्यया राजमानः
sp009-002434_rv_25	विनयेन भ्राजमानः सर्वेषाम् आदरस्य भाजनम् अभवत्
sp009-002435_rv_25	यदा सः वेदान् अपठत् यदा वा मन्त्राणाम् व्याख्यानम् अकरोत् तदा वाचाम् देवी तस्य मुखे नृत्यति
sp009-002436_rv_25	तस्याः स्वर्णनूपुराणाम् नादः अस्माभिः श्रूयते इति श्रोतारः भावयन्ति स्म
sp009-002437_rv_25	तस्य ज्ञानम् विशालम् गम्भीरम् चेति विदित्वा मुनयः अपि तदाश्रमम् आगत्य
sp009-002438_rv_25	धर्म ब्रह्म दैवादिषु विषयेषु स्वसंशयान् निवेद्य अष्टावक्रस्य मुखात् परिहारान् लब्ध्वा सन्तुष्टाः गच्छन्ति स्म
sp009-002439_rv_25	अनेके राजानः महाराजाः चक्रवर्तिनः च अष्टावक्रस्य दर्शनम् प्राप्तुम् आश्रमम् आगत्य लब्धधन्यभावाः निवर्तन्ते स्म
sp009-002440_rv_25	यत्र क्वापि प्रमुखाः यागाः यदि प्रवर्तन्ते तत्र अष्टावक्रः अध्वर्युत्वेन आहूयते स्म
sp009-002441_rv_26	यज्ञविधिषु तस्य ज्ञानम् निर्दुष्टम् निष्कृष्टम् चेति सर्वे विश्वसिवन्तः आसन्
sp009-002442_rv_26	कदाचित् उशीनराणाम् राजा यज्ञम् कञ्चित् आचरत्
sp009-002443_rv_26	श्वेतकेतुः अष्टावक्रश्च तत्र गतवन्तौ
sp009-002444_rv_26	प्रातः यज्ञक्रियाः प्रावर्तन्त
sp009-002445_rv_26	अपराह्णे ऋषयः विद्वांसश्च नानाविषयेषु चर्चाम् कुर्वन्ति स्म
sp009-002446_rv_26	वादाः जनानाम् कुतूहलम् वर्धयन्ति स्म
sp009-002447_rv_26	वर्धिष्णूनाम् विदुषाम् सः सुवर्णावकाशः आसीत्
sp009-002448_rv_26	तत्र अष्टावक्रस्य वाक्प्रवाहै अवशीभूताः नैव आसन्
sp009-002449_rv_26	एकदा स्त्रीणाम् वेदाध्ययनम् विहितम् न वा इति विषये चर्चा प्रवृत्ता
sp009-002450_rv_26	तत्र कश्चन ऋषिः उक्तवान् अष्टवर्षम् ब्राह्मणम् उपनयीत
sp009-002451_rv_26	तम् वेदम् अध्यापयीत इति श्रुतिः
sp009-002452_rv_26	स्त्रीणाम् अद्यत्वे उपनयनादीनाम् आवश्यकता नास्ति
sp009-002453_rv_26	यज्ञाद्यनुष्ठानस्य प्रश्नः एव नास्ति
sp009-002454_rv_26	तत्सर्वम् स्त्रीणाम् अनावश्यकम्
sp009-002455_rv_26	ताः यदि पत्युः अनुवर्तनम् कुर्युः तावता अलम्
sp009-002456_rv_26	स्त्रीणाम् लौकिकम् ज्ञानम् भवतु नाम आध्यात्मिके ज्ञाने तासाम् अधिकारः नास्ति
sp009-002457_rv_26	जन्मान्तरे पुरुषत्वम् प्राप्य अध्ययनम् कुर्वन्तु
sp009-002458_rv_26	आध्यात्मिकम् ज्ञानम् प्राप्नुवन्तु च
sp009-002459_rv_26	स्त्रीजन्मनि तन्न साध्यम् न साधु च इति
sp009-002460_rv_26	अष्टावक्रः एतत् निराकर्तुम् सिद्धः भूत्वा किञ्चित् वक्तुम् ऐच्छत्
sp009-002461_rv_26	तदा स्पष्टः मधुरः कोमलः स्त्रीध्वनिः श्रुतः क्षम्यताम्
sp009-002462_rv_26	स्त्रीसम्बन्धी विषयः इति अहम् अत्र मम वादम् प्रस्तोतुम् इच्छामि
sp009-002463_rv_26	ऋषिवर्यैः विद्वद्भिः च मह्यम् अवसरः देयः इति
sp009-002464_rv_26	सर्वे कुतूहलेन अपश्यन्
sp009-002465_rv_26	तत्र काचन ऊनषोडशवर्षा स्फुरद्वदना आयतनयना युवतिः गोचरीभूता
sp009-002466_rv_26	उशीनराणाम् राजा आदरेण ताम् पश्यन् अस्याम् सभायाम् विद्या प्रथमम् स्थानम् अर्हति
sp009-002467_rv_26	विद्यावत्सु न च लिङ्गम् न च वयः गण्यते
sp009-002468_rv_26	शास्त्रानुसारेण तर्कानुगुण्येन वक्तुम् सर्वेषाम् समानः अवकाशः अस्ति
sp009-002469_rv_26	अतः स्ववादम् प्रस्तोतुम् तुभ्यम् अवसरम् ददामि
sp009-002470_rv_26	प्रस्तूयताम् वादः इति उक्तवान्
sp009-002471_rv_26	कांस्यघण्टानादमधुरेण ध्वनिना सा युवतिः वादम् प्रारब्धवती
sp009-002472_rv_26	ज्ञानम् प्राप्तुम् विश्वरहस्यम् साक्षात्कर्तुम् च पुरुषाणाम् इव स्त्रीणाम् अपि इच्छा वर्तते
sp009-002473_rv_26	आत्मनि स्त्री पुमान् इति भेदः नास्ति
sp009-002474_rv_26	वेदः ज्ञानम्
sp009-002475_rv_26	वेदम् अध्येतुम् आकाङ्क्षा यत्र वर्तते तत्र तस्य बोधनम् युक्तम्
sp009-002476_rv_26	ग्रहणे धारणे अर्थावगमने च काचन स्त्री समर्था चेत् तस्यै वेदः किम् नाध्याप्यते
sp009-002477_rv_26	पत्युः सेवा पत्न्या कर्तव्या
sp009-002478_rv_26	तस्य यज्ञकार्येषु सहकारः देयः तया
sp009-002479_rv_26	सा तस्य पुण्यस्य अर्धम् लभते इति अस्तु नाम
sp009-002480_rv_26	किन्तु ज्ञानम् विना मुक्तिः न सेत्स्यति
sp009-002481_rv_26	ज्ञानम् च स्वयम् प्रयत्नेन प्राप्तव्यम्
sp009-002482_rv_26	पतिः महाज्ञानीति पत्नी ज्ञानवती न भवति
sp009-002483_rv_26	अतः स्त्रीभिः अपि अध्ययनम् कर्तव्यम
sp009-002484_rv_26	श्रवण मनन निदिध्यासनानि स्वयम् कर्तव्यानि
sp009-002485_rv_26	जिज्ञासा ज्ञानशक्तिः च स्त्रीपुंसोः समाना
sp009-002486_rv_26	एवम् स्थिते स्त्रीणाम् सृष्टिः अध्ययनार्थम् न जाता इति न साम्प्रतम्
sp009-002487_rv_26	नेदम् विवेकिनाम् वचनम् इति तया वादः प्रस्तुतः
sp009-002488_rv_26	कश्चन मुनिः श्मश्रूणि संवारयन् उक्तवान् किन्तु स्त्रीषु स्वाभाविकम् अशुचित्वम् अस्ति
sp009-002489_rv_26	प्रतिमासम् स्त्री रजस्वला भवति
sp009-002490_rv_26	सा वेदाध्ययनम् कर्तुम् कथम् अर्हति इति
sp009-002491_rv_26	सा तरुणी प्रश्नम् श्रुत्वा न विचलिता अभवत्
sp009-002492_rv_26	दृढया वाण्या सा उक्तवती मांसमज्जारक्तादिभिः धातुभिः युक्ते मानुषे शरीरे शुचित्वस्य का वार्ता
sp009-002493_rv_26	स्त्री वा पुरुषो वा शरीरम् तु सर्वस्य मांसास्थिरक्तादिनिर्मितम् एव
sp009-002494_rv_26	सर्वस्य शरीरम् मलमूत्रभाण्डम् एव
sp009-002495_rv_26	कस्य शरीरम् रोगैः क्रिमिभिः वा न पीडितम्
sp009-002496_rv_26	एतान् सर्वान् दोषान् अगणयित्वा पुरुषाः अध्ययनम् कुर्वन्ति खलु
sp009-002497_rv_26	प्रकृतिनियमेन लोके स्त्रीणाम् पुरुषाणाम् च जन्मदात्री स्त्री एव
sp009-002498_rv_26	तदर्थम् रजःसम्पर्कवत्सु दिवसेषु अध्ययनम् मास्तु इत्युच्यताम्
sp009-002499_rv_27a	किन्तु स्त्रीमात्रस्य अध्ययनम् मास्तु इति कथम् इदम् इति
sp009-002500_rv_27a	सभायाम् मौनम् प्रसृतम्
sp009-002501_rv_27a	ऋषयः परस्परम् मुखानि विलोकितवन्तः
sp009-002502_rv_27a	कश्चित् विद्वान् उक्तवान् पुत्राणाम् प्रसवः शिशूनाम् पालनम् वैश्वदेवाद्यर्थम् पाकः
sp009-002503_rv_27a	पत्युः सेवा यज्ञकार्यसहकारः इति बहूनि कार्याणि स्त्रीणाम्
sp009-002504_rv_27a	अध्ययनाय तासाम् समयः एव नास्ति
sp009-002505_rv_27a	स्त्रियोऽपि यदि अध्ययनमग्नाः भवन्ति तर्हि लोकयात्रा कथम् प्रचलेत् इति
sp009-002506_rv_27a	पुरुषाणाम् अपि धनार्जनम् कुटुम्बभारनिर्वहणम् राजकार्यादिषु व्यवहारः गृहस्य रक्षा इति बहवः भाराः
sp009-002507_rv_27a	अध्ययनाय तैः कथम् अवकाशो लभ्यते इति तरुणी पृष्टवती
sp009-002508_rv_27a	बाल्ये अध्ययनम्
sp009-002509_rv_27a	तदा एते भाराः न भवन्ति
sp009-002510_rv_27a	स्त्रीणाम् अपि बाल्ये अध्ययनम् भवतु
sp009-002511_rv_27a	तदा तासाम् अपि भवदुक्ताः कर्तव्यभाराः न भवन्ति
sp009-002512_rv_27a	काश्चन स्त्रियः लोकव्यापारे अनासक्ताः यावज्जीवम् ब्रह्मवादिन्यः आसन् इति किम् भवद्भिः न श्रुतम्
sp009-002513_rv_27a	वेदेष्वेव काश्चन मन्त्रदर्शिन्यः सन्तीति किम् विस्मृतम् इति तरुण्या प्रतिपादितम्
sp009-002514_rv_27a	सभ्याः साधु साधु इति अङ्गीकारम् सूचितवन्तः
sp009-002515_rv_27a	तादृश्यः अद्यत्वे क्व विद्यन्ते इति कश्चन मुनिः पृष्टवान्
sp009-002516_rv_27a	अद्यापि विद्यन्ते विद्योतन्ते च
sp009-002517_rv_27a	मम माता सम्पूर्णम् वेदम् अधीतवती
sp009-002518_rv_27a	सा पत्युः सेवायाम् वा शिशुपालने वा तिलमात्रमपि अनादरम् न कृतवती
sp009-002519_rv_27a	तत्र प्रमाणम् मम पूज्यः पिता अत्रैव वर्तते इति तरुणी साभिमानम् भणितवती
sp009-002520_rv_27a	वयम् तव वादम् अनुमन्यामहे
sp009-002521_rv_27a	युवते तव पूज्यः पिता कः इति ज्ञातुम् इच्छामः इति अष्टावक्रः सादरम् सकुतूहलम् च पृष्टवान्
sp009-002522_rv_27a	युवतिः तत्रोपविष्टम् तेजस्विनम् स्वपितरम् दृष्ट्या असूचयत्
sp009-002523_rv_27a	सः उक्तवान् माम् वदान्यम् कथयन्ति
sp009-002524_rv_27a	इयम् मम सुता सुप्रभा
sp009-002525_rv_27a	अनया उक्तम् सर्वम् सत्यम्
sp009-002526_rv_27a	मम पत्नी वेदाध्ययने वेदार्थविचारे च माम् अपि अतिशेते
sp009-002527_rv_27a	पतिसेवायाम् तया कदापि लोपः न कृतः
sp009-002528_rv_27a	सुताम् सैव अध्यापितवती
sp009-002529_rv_27a	शास्त्राध्ययनम् अपि कृतवती सुप्रभा
sp009-002530_rv_27a	पुत्री अपि इयम् मम पुत्रायते इति
sp009-002531_rv_27a	अष्टावक्रः सभ्यान् उद्दिश्य उक्तवान् युक्तियुक्तम् वचः बालादपि स्त्रियः अपि ग्राह्यम् एव
sp009-002532_rv_27a	सुप्रभया प्रोक्तम् युक्तियुक्तम्
sp009-002533_rv_27a	अनेकाः स्त्रियः मन्त्रदर्शिन्यः पूज्याः सन्ति
sp009-002534_rv_27a	काश्चन स्त्रियः विरागिण्यः ब्रह्मवादिन्यः च सन्ति
sp009-002535_rv_27a	ब्रह्मोपदेशस्य वेदाध्ययस्य च स्त्रियः अपि अर्हाः इत्यत्र संशयः नास्ति इति
sp009-002536_rv_27a	तस्य दिनस्य चर्चा तत्र समाप्ता
sp009-002537_rv_27a	सायंसवनाय ऋत्विजः सिद्धाः अभवन्
sp009-002538_rv_27a	उशीनरदेशात् आश्रमम् आगतस्य अष्टावक्रस्य हृदये सुप्रभायाः व्यक्तित्वम् नृत्यति स्म
sp009-002539_rv_27a	तस्याः श्रवणमधुरवाणी तस्य कर्णयोः गुञ्जति स्म
sp009-002540_rv_27a	तस्याः प्रसन्नम् आत्मविश्वासद्योतकम् मुखम् सदा तेन स्मर्यते स्म
sp009-002541_rv_27a	आयते तस्याः नयने सकलम् विश्वम् द्रष्टुम् उत्सुके इव तस्य भातः स्म
sp009-002542_rv_27a	तारुण्ये पादार्पणम् कृतवत्याः तस्याः रूपम् पुनः पुनः तस्य नयनपथे आगच्छति स्म
sp009-002543_rv_27a	गहने शास्त्रविषये मनः योजयितुम् यदा सः प्रयत्नम् कृतवान् तदापि सुप्रभायाः चिन्ता मध्ये प्रविशति स्म
sp009-002544_rv_27a	एवम् मा भूत् हृदयम् अध्ययने निरतम् भवतु तया मम किम्
sp009-002545_rv_27a	इति बहुधा अष्टावक्र विचारितवान्
sp009-002546_rv_27a	किन्तु नियन्त्रणम् विच्छिद्य मनः ताम् एव स्मरति स्म
sp009-002547_rv_27b	पुनः सा युवतिः द्रष्टव्या तया सह सम्भाषणीयम्
sp009-002548_rv_27b	तस्याः समीपे स्थातव्यम् इति इच्छा तस्य मुहुः अजायत
sp009-002549_rv_27b	अध्ययने शास्त्रचर्चायाम् अन्नपानादिषु च तस्य आसक्तिः क्षीणा जाता
sp009-002550_rv_27b	पुत्रस्य अन्यमनस्कता सुजातया ज्ञाता
sp009-002551_rv_27b	माता खलु शिशूनाम् सर्वम् साधु असाधु च शीघ्रम् ज्ञातुम् प्रभवति
sp009-002552_rv_27b	कस्मात् अयम् अन्नपानादिषु आसक्तिम् न दर्शयति इति प्रथमम् तस्याः चिन्ता जाता
sp009-002553_rv_27b	किम् अस्य देहारोग्यम् नास्ति इति सा आदौ चिन्तितवती
sp009-002554_rv_27b	रोगबाधा कापि नास्ति इति ज्ञातवती सा कारणान्तरम् विजिज्ञासमाना
sp009-002555_rv_27b	पुत्रस्य यौवनोचिताः आकाङ्क्षाः जाताः स्युः इति ऊहाम् कृतवती
sp009-002556_rv_27b	कदाचिद् अष्टावक्रः स्वस्य पुरः स्थापितानि फलानि
sp009-002557_rv_27b	मूलानि च अस्पृशन् शून्यदृष्ट्या आकाशम् एव अवलोकते स्म
sp009-002558_rv_27b	तम् दृष्ट्वा सुजाता पृष्टवती
sp009-002559_rv_27b	जात किम् चिन्तयसि
sp009-002560_rv_27b	किमर्थम् तव अचिरात् आहारेऽपि आसक्तिः नास्ति इति
sp009-002561_rv_27b	मातः न किञ्चित् इति अन्यमनस्कः अष्टावक्रः उक्तवान्
sp009-002562_rv_27b	पुत्र त्वयि किमपि परिवर्तनम् जातम्
sp009-002563_rv_27b	गते मासे यज्ञात् प्रतिनिवृत्तः त्वम् न क्वापि आसक्तिम् दर्शयसि
sp009-002564_rv_27b	किमपि सदा आलोचयसि
sp009-002565_rv_27b	वद किम् कारणम्
sp009-002566_rv_27b	मातुः समीपे अपि तव विस्रम्भः नास्ति किम् इति सुजाता पुनः पृष्टवती
sp009-002567_rv_27b	किञ्चित् आलोच्य मातुः मुखम् पश्यन् अष्टावक्रः उक्तवान् अम्ब त्वया सम्यक् ऊहितम्
sp009-002568_rv_27b	यज्ञे काञ्चन तरुणीम् अपश्यम्
sp009-002569_rv_27b	तस्याः रूपम् विद्या धीरस्वभावः वाग्मिता इति गुणाः माम् आकर्षन्
sp009-002570_rv_27b	अध्ययने मनः योजयितुम् मया प्रयत्ने कृतेऽपि तत् ताम् एव चिन्तयति
sp009-002571_rv_27b	ताम् पुनः द्रष्टुम् हृदयम् वाञ्छति
sp009-002572_rv_27b	स्वप्नेऽपि तामेव पश्यामि
sp009-002573_rv_27b	न जाने कथम् मनः स्तिमितम् कर्तव्यम् इति इति
sp009-002574_rv_27b	एतत् श्रुतवत्याः सुजातायाः हृदयम् सन्तोषेण भरितम् अभवत्
sp009-002575_rv_27b	यौवने स्थितः पुरुषः तरुण्या आकर्ष्यते इति स्वाभाविकम् इति सा ज्ञातवती
sp009-002576_rv_27b	अष्टावक्रः सम्प्रति सुन्दराङ्गः तरुणश्च
sp009-002577_rv_27b	तरुण्यः तेन आकर्षिताः भवन्ति इति च तया ज्ञातम्
sp009-002578_rv_27b	अतः सा सुप्रीता पृष्टवती वत्स का सा कन्या इति
sp009-002579_rv_27b	सा खलु वदान्यमहर्षेः पुत्री
sp009-002580_rv_27b	तस्याः नाम सुप्रभा इति
sp009-002581_rv_27b	एतत् श्रुतवत्याः सुजातायाः महान् हर्षः जातः
sp009-002582_rv_27b	पुत्रस्य परिणयः भवतु स्नुषा गृहम् आगच्छतु
sp009-002583_rv_27b	विहरमाणौ युवदम्पती दृष्ट्वा तुष्येयम् इति तस्याः मातृहृदये आशा पल्लविता
sp009-002584_rv_27b	पुत्रः अनुरूपायाम् कन्यायाम् अनुरक्तः इति च सा अहृष्यत्
sp009-002585_rv_27b	सा सकुतूहलम् पुत्रस्य मुखम् पश्यन्ती पृष्टवती वदान्यमहर्षेः नाम मया श्रुतम्
sp009-002586_rv_27b	तादृशस्य तपस्विनः सुतायाम् तव प्रीतिः जाता इति महतः प्रमोदस्य विषयः
sp009-002587_rv_27b	पुत्र अपि सा सुरूपा
sp009-002588_rv_27c	अम्ब सुप्रभा इति तस्याः नाम अन्वर्थम्
sp009-002589_rv_27c	तस्याः मुखे विद्याकृतम् तेजः देदीप्यमानम् दृश्यते
sp009-002590_rv_27c	तस्याः वाक्चातुर्यम् विचारप्रतिभाम् च वर्णयितुम् शब्दाः नालम्
sp009-002591_rv_27c	तस्याः दर्शनेन वस्तुतः मुग्धोऽस्मि
sp009-002592_rv_27c	भवतु तव कापि चिन्ता मा भूत्
sp009-002593_rv_27c	त्वादृशम् विद्यावन्तम् सुन्दरम् पतिम् आप्तुम् सापि कन्या पुण्यसहस्रम् कृतवती स्यात्
sp009-002594_rv_27c	तव पितुः मुखेन प्रस्तावम् इमम् कारयिष्यामि
sp009-002595_rv_27c	अचिरात् तव मनोरथः सफलः भविष्यति
sp009-002596_rv_27c	मातुः वचनम् श्रुतवतः अष्टावक्रस्य हृदयम् प्रसन्नम् अभवत्
sp009-002597_rv_27c	श्वेतकेतुना सब्रह्मचारिभिः च अयम् विषयः ज्ञायते चेत् ते हास्यम् कुर्युः इति च आलोचितम् तेन
sp009-002598_rv_27c	अम्ब केवलम् पितरम् ब्रूहि
sp009-002599_rv_27c	अन्यस्य कस्यापि कर्णे विषयोऽयम् मा स्म पतत् इति अष्टावक्र मातरम् अयाचत
sp009-002600_rv_27c	सुजातायाः मुखे मन्दहासः उत्पन्नः
sp009-002601_rv_27c	विद्यावानपि ज्ञानवानपि प्रतिभावानपि केषुचित् विषयेषु साधारणः इव व्यवहरति मनुष्यः इति सा चिन्तितवती
sp009-002602_rv_27c	भवतु नाम इति च पुत्रम् आश्वासयत्
sp009-002603_rv_27c	वदान्यमहर्षेः आश्रमे कहोडमुनिः सादरम् स्वागतम् प्राप्तवान्
sp009-002604_rv_27c	अष्टावक्रस्य परिचयः पूर्वम् एव जातः यज्ञशालायाम्
sp009-002605_rv_27c	तस्य यज्ञकार्यनैपुण्यम् शास्त्रवैदुष्यम् च वदान्यमहर्षिः एव प्रशंसितवान्
sp009-002606_rv_27c	लब्धावसरः कहोडमुनिः स्वस्य आगमनस्य उद्देशम् विवृतवान्
sp009-002607_rv_27c	महर्षे उशीनरमहाराजेन निर्वर्तिते यज्ञे मम सुतः अष्टावक्रः भवतः सुताम् सुप्रभाम् दृष्टवान्
sp009-002608_rv_27c	तस्याः रूपेण विद्यया प्रतिभया च सः आकृष्टान्तरङ्गः
sp009-002609_rv_27c	आवयोः कुटुम्बद्वयम् यदि विवाहसम्बन्धेन योजितम् स्यात् महतः हर्षस्य विषयः भवेत्
sp009-002610_rv_27c	पुत्रस्यार्थे कन्याम् याचितुम् आगतः अस्मि
sp009-002611_rv_27c	उदारेण मनसा अनुगृह्णातु भवान्
sp009-002612_rv_27c	भवतः सुताम् ददातु मम पुत्राय
sp009-002613_rv_27c	अस्मद्वंशतरोः वृद्धौ साहाय्यम् आचरतु इति
sp009-002614_rv_27c	वदान्यमहर्षेः अपि मुखम् विकसितम्
sp009-002615_rv_27c	अयम् मम महतः सन्तोषस्य विषयः
sp009-002616_rv_27c	परम् मम पत्न्याः सुतायाः च अभिप्रायम् अविदित्वा नाहम् किमपि वक्तुम् समर्थः
sp009-002617_rv_27c	तयोः हार्दम् भावम् ज्ञातुमिच्छामि इति सः उक्तवान्
sp009-002618_rv_27c	शीघ्रम् सर्वम् विचार्य कथयतु अत्रभवान् इति कहोडः विज्ञापितवान्
sp009-002619_rv_27c	अद्य भवान् विश्राम्यतु
sp009-002620_rv_27c	श्वः सर्वम् कथयिष्यामि इति वदान्यमहर्षिः आश्वासयत्
sp009-002621_rv_27c	आश्रमे हरिणीव सञ्चरन्ती पिकीव मधुरम् वदन्ती अतिथिसत्कारे मुख्यम्
sp009-002622_rv_27c	पात्रम् वहन्ती सुप्रभा कहोडस्य मनः विनयादिभिः गुणैः आकर्षत्
sp009-002623_rv_27c	एतादृशी विद्यासम्पन्ना गुणभूषिता कन्या स्नुषा भविष्यति चेत्
sp009-002624_rv_27c	नूनम् अस्माकम् वंशः समुन्नतिम् एष्यति इति सः चिन्तितवान्
sp009-002625_rv_27c	परेद्यवि वदान्यमहर्षिः कहोडम् उक्तवान्
sp009-002626_rv_27c	मुने भवतः सुतः अस्मदाश्रमम् आगत्य द्वित्राणि दिनानि वसतु अत्र
sp009-002627_rv_27c	वयम् तम् परीक्षिष्यामहे
sp009-002628_rv_27c	ततो निर्णयम् वदिष्यामः इति
sp009-002629_rv_27c	कहोडः भवतु तथा इति अङ्गीकृत्य वदान्यम् तत्पत्नीम् च प्रणम्य स्वाश्रमम् आगतः
sp009-002630_rv_27c	विषयम् यथावत् पत्न्यै पुत्राय च निवेदितवान्
sp009-002631_rv_27c	अष्टावक्रः परेद्यवि एव प्रस्थितः
sp009-002632_rv_27c	वदान्यमहर्षेः आश्रमे अतिथिरूपेण कतिपयानि दिनानि वासम् कृतवान् च
sp009-002633_rv_27c	महर्षिः तत्पत्नी तयोः पुत्री सुप्रभा च सूक्ष्मेक्षिकया बहुधा तस्य परीक्षाम् कृतवन्तः
sp009-002634_rv_27c	न क्वापि तस्य लोपः दृष्टः
sp009-002635_rv_27c	ततः वदान्यमहर्षिः अष्टावक्रम् आहूय समीपे उपवेश्य उक्तवान्
sp009-002636_rv_27c	चिरञ्जीविन् अष्टावक्र भवतः सर्वे गुणाः अस्मभ्यम् रोचन्ते
sp009-002637_rv_27c	श्रेष्ठेन चारित्र्येण च भवान् अस्मान् प्रीणयति तथापि
sp009-002638_rv_27c	तथापि किम् अष्टावक्रः पृष्टवान्
sp009-002639_rv_27c	अस्माकम् कुटुम्बस्य कश्चन सम्प्रदायः वर्तते
sp009-002640_rv_27c	तदनुसारेण भवान् उत्तरदिशि प्रयाय हिमवन्तम् पर्वतम् गच्छेत्
sp009-002641_rv_27c	तत्र कुबेरस्य राज्यम् अस्ति
sp009-002642_rv_27c	तस्य दर्शनम् कृत्वा पुनः उत्तरस्याम् दिशि भवता प्रयातव्यम्
sp009-002643_rv_27c	तत्र उत्तराख्या राज्ञी विशालम् देशम् प्रशास्ति
sp009-002644_rv_27c	सा भवता द्रष्टव्या
sp009-002645_rv_27c	कुबेराय उत्तरायै च पत्रम् दास्यामि
sp009-002646_rv_27c	तयोः उत्तरम् ताभ्याम् लेखयित्वा भवता आनेतव्यम्
sp009-002647_rv_27c	तथा करिष्यसि चेत् सुप्रभा तव पाणिम् ग्रहीष्यति इति
sp009-002648_rv_27c	भवतु तथा
sp009-002649_rv_27c	पत्रद्वयम् ददातु भवान्
sp009-002650_rv_27c	अहम् गत्वा उत्तरम् आनेष्यामि
sp009-002651_rv_27c	ततः सुप्रभाम् परिणेष्यामि इति निश्चलेन स्वरेण अष्टावक्रः अवदत्
sp009-002652_rv_27c	वदान्यमहर्षिः भूर्जपत्रे स्वीयम् सन्देशम् गुप्तलिप्या लिखित्वा अष्टावक्राय दत्तवान्
sp009-002653_rv_27c	कुबेरस्य राज्यम् गन्तुम् मार्गम् च सूचितवान्
sp009-002654_rv_27c	तदनुज्ञाम् प्राप्य अष्टावक्रः पुनः उद्दालकाश्रमम् गतः
sp009-002655_rv_27c	पित्रोः मातामहस्य च आशीर्वादम् प्राप्य शुभदिने उत्तरदिगभिमुखः प्रस्थितः
sp009-002656_rv_27c	कतिपयदिनप्रयाणानन्तरम् हिमालयपर्वतस्य प्रस्थम् प्राप्नोत् अष्टावक्रः
sp009-002657_rv_27c	वसन्तकालः हितकरः आसीत्
sp009-002658_rv_27c	वृक्षाः फलपुष्पभरिताः आसन्
sp009-002659_rv_27c	सृष्टेः महिमानम् दृष्ट्वा विस्मयानन्दभरितः अष्टावक्रः इन्द्रादीन् देवान् ध्यायन् प्रयाति स्म
sp009-002660_rv_27c	गगनम् चुम्बन्तमिव स्थितम् अत्युन्नतम् रजताद्रिम् भूयो भूयः प्रणमति स्म
sp009-002661_rv_27c	यदा सः कुबेरस्य राजधानीम् प्राप्नोत् तदा निदाघः
sp009-002662_rv_27c	तथापि तत्र शैत्यमेव आसीत्
sp009-002663_rv_27c	हिमम् द्रवीभूय नदीरूपेण प्रवहति स्म
sp009-002664_rv_27c	अष्टावक्रः कुबेरस्य सौधम् प्राप्य द्वारपालकान् विज्ञापितवान् स्वकार्यम्
sp009-002665_rv_27c	ते च अन्तः गत्वा महाराजाय सर्वम् निवेद्य प्राप्ताज्ञाः महाराजः भवदागमनेन अतीव सन्तुष्टः
sp009-002666_rv_27c	भवान् अतिथिगृहे सम्प्रति विश्राम्यतु
sp009-002667_rv_27c	स्नानपानभोजनादि स्वीकरोतु
sp009-002668_rv_27c	ततः महाराजः भवन्तम् द्रक्ष्यति इति उक्तवन्तः
sp009-002669_rv_27c	तथा अष्टावक्रेण सर्वम् अनुष्ठितम्
sp009-002670_rv_27c	सायम् स्वयम् महाराजः कुबेरः तम् स्वागतेन अभ्यनन्दत्
sp009-002671_rv_27c	स्वास्थानम् च नीत्वा तत्रत्यानाम् पण्डितानाम् परिचयम् अकारयत्
sp009-002672_rv_27c	ततः उक्तवान् मुनिवर्य भवतः गुरुकुलस्य कुलपतेः उद्दालकस्य सर्वम् कुशलम् सम्भावयामि
sp009-002673_rv_27c	भवतः प्रयाणम् निर्बाधम् आसीत् इति च विश्वसिमि
sp009-002674_rv_28a	भूयांसम् परिश्रमम् सहमानः भवान् अत्र आगत्य स्वपादस्पर्शेन मम राज्यम् पावनम् कृतवान् इति नितान्तम् कृतज्ञोऽस्मि
sp009-002675_rv_28a	भवदागमनस्य कारणम् ज्ञातुम् इच्छामि
sp009-002676_rv_28a	भवतः वाक्यम् श्रोतुम् उत्कण्ठते मे चेतः
sp009-002677_rv_28a	अनुगृह्णातु आदेशेन भवान् इति
sp009-002678_rv_28a	अष्टावक्रः स्वागमनस्य कारणम् सङ्क्षेपेण कथितवान्
sp009-002679_rv_28a	वदान्यमहर्षिणा दत्तम् पत्रम् कुबेराय दत्तवान्
sp009-002680_rv_28a	तत्पठित्वा सन्तुष्टः कुबेरः वदान्यमहर्षिः अस्माकम् सर्वेषाम् पूज्यः
sp009-002681_rv_28a	तदाज्ञानुसारेण अत्र आगतः भवान् अस्माकम् आचार्यदेशीयः
sp009-002682_rv_28a	यावद् भवान् इच्छति तावद् अस्माकम् राज्ये स्वगृहे इव विस्रम्भेण वसतु
sp009-002683_rv_28a	सर्वम् सौविध्यम् भवदनुकूलम् मया कल्पयिष्यते इति प्रोक्तवान्
sp009-002684_rv_28a	आशु अधिकारिणम् आहूय सर्वम् यथोचितम् विधातुम् आदिष्टवान्
sp009-002685_rv_28a	राजाज्ञानुसारेण अष्टावक्रस्य राजोपचारसहिता सेवा कृता सर्वैः
sp009-002686_rv_28a	परेद्यवि आस्थानमण्डपे अष्टावक्रः उन्नतेन आसनेन सभाजितः
sp009-002687_rv_28a	अप्सरसः इव वेषभूषादिभिः शोभमानाः सुन्दर्यः नर्तक्यः नाट्येन तस्य मनोरञ्जनम् कृतवत्यः
sp009-002688_rv_28a	अष्टावक्रः सर्वम् पश्यन्नपि अम्भसि स्थितम् पद्मपत्रम् इव निर्लेपः अवर्तत
sp009-002689_rv_28b	नृत्यानन्तरम् कुबेरः एकान्ते अष्टावक्रेण सह उपविष्टः
sp009-002690_rv_28b	सेवकाः मद्यपात्रम् चषकद्वयम् च आनीय तत्र स्थापितवन्तः
sp009-002691_rv_28b	कुबेरः उक्तवान् मुनिकुमार भवान् यागेषु सोमम् पीतवान्
sp009-002692_rv_28b	ततोऽपि अधिकम् मधुरम् सुखदम् च हृद्यम् मद्यम् अत्र अस्ति
sp009-002693_rv_28b	साधारणमानवानाम् इदम् दुर्लभम्
sp009-002694_rv_28b	इदम् पीत्वा भवान् रसनाजन्म सार्थकीकरोतु
sp009-002695_rv_28b	भवता सह पानम् कुर्वतः मम सुखमपि द्विगुणम् भविष्यति इति
sp009-002696_rv_28b	अष्टावक्रः सविनयम् उक्तवान् राजन् भवतः सर्वम् शोभते
sp009-002697_rv_28b	किन्तु अहम् वेदाभ्यासनिरतः
sp009-002698_rv_28b	न मद्यपानम् मम उचितम्
sp009-002699_rv_28b	क्षाम्यतु भवान् नाहम् तत्र आसक्तः
sp009-002700_rv_28b	कुबेरः सस्मितम् अभाषत भवता मनस्सङ्कोचः न कर्तव्यः
sp009-002701_rv_28b	अत्र देशे शीतमये मद्यपानम् प्रशस्यते
sp009-002702_rv_28b	न च ते पिता गुरुः वा अत्र प्रवृत्तम् ज्ञास्यति इति
sp009-002703_rv_28b	अष्टावक्रः उक्तवान् अन्यः कश्चन द्रक्ष्यति ज्ञास्यति वा इति धर्मः न आचरणीयः
sp009-002704_rv_28b	यमो वैवस्वतः हृदि सदा सन्निहितः
sp009-002705_rv_28b	तेन विवादः यथा न स्यात् तथा अहम् आचरामि
sp009-002706_rv_28b	मम निर्बन्धम् मा करोतु भवान् इति
sp009-002707_rv_28b	कुबेरः तथास्तु इति सस्मितम् उक्तवान्
sp009-002708_rv_28b	ततः पृष्टवान् मुनिवर्य नर्तकीनाम् नृत्यम् दृष्टम् खलु
sp009-002709_rv_28b	किम् भवते नृत्यम् अरोचत इति
sp009-002710_rv_28c	अष्टावक्रः उक्तवान् राजन् नाहम् नाट्ये परिणतः
sp009-002711_rv_28c	मम अध्ययनम् तु केवलम् वेदादिषु
sp009-002712_rv_28c	कथमहम् तत्र किमपि वक्तुम् समर्थः इति
sp009-002713_rv_28c	कुबेरः अब्रवीत् गच्छतु तत्
sp009-002714_rv_28c	अपि नर्तकीनाम् रूपम् भवते अरोचत
sp009-002715_rv_28c	अष्टावक्रः उक्तवान् महाराज नाहम् तत्र आसक्तः
sp009-002716_rv_28c	मम मनः तदा विचारान्तरे मग्नम् आसीत्
sp009-002717_rv_28c	नर्तकीनाम् रूपम् वा देहसौष्ठवम् वा नाहम् वीक्षितवान्
sp009-002718_rv_28c	मुनिवर्य एताः गन्धर्वस्त्रियः
sp009-002719_rv_28c	अन्विष्य अन्विष्य रूपवतीः नृत्यनैपुण्यवतीः वयम् कलाप्रोत्साहनाय अत्र नियुक्तवन्तः
sp009-002720_rv_28c	तत्र अनादरः न दर्शनीयः
sp009-002721_rv_28c	भवादृशैः तासाम् सौन्दर्यम् द्रष्टव्यम् अनुभवितव्यम् च इति कुबेरः सविमर्शम् अकथयत्
sp009-002722_rv_28c	अनादरः कर्तव्यः इति मया किमपि न कृतम्
sp009-002723_rv_28c	ऋष्याश्रमे संवृद्धस्य मम नेत्रम् सर्वाः नारीः मातृरूपेण पश्यति
sp009-002724_rv_28c	न तत्र देहसौन्दर्यम् वीक्षते इति सविनयम् अष्टावक्रः उक्तवान्
sp009-002725_rv_28c	अत्र तादृशी भावना नोचिता
sp009-002726_rv_28c	एताः सर्वाः वाराङ्गनाः
sp009-002727_rv_28c	न विवाहिताः
sp009-002728_rv_28c	अतिथीनाम् सत्काराय एताः पोषिताः
sp009-002729_rv_28c	निस्सङ्कोचम् एताः द्रष्टुम् योग्याः
sp009-002730_rv_28c	कामोऽपि पुरुषार्थः इति शास्त्रमेव वदति खलु इति कुबेरः उक्तवान्
sp009-002731_rv_28c	महाराज क्षाम्यतु भवान्
sp009-002732_rv_28c	सन्ध्योपासनावेला उपस्थिता
sp009-002733_rv_28c	अनुजानातु माम् इति वदन् अष्टावक्र कुबेरस्य अनुमतिम् प्राप्य स्वकर्तव्यार्थम् निर्गतः
sp009-002734_rv_28c	रात्रिभोजनम् कृत्वा अष्टावक्रः अतिथिगृहे मृदुशय्यायाम् स्वप्तुम् सिद्धो भवति स्म
sp009-002735_rv_28c	तदा मञ्जुलः नूपुरनादः श्रुतः
sp009-002736_rv_28c	द्वारे स्थिता युवतिः काचन दृष्टा
sp009-002737_rv_28c	तस्याः हस्ते राजतम् भाजनम् आसीत्
sp009-002738_rv_28c	तस्मिन् दुग्धपात्रम् ताम्बूलम् च दृश्यते स्म
sp009-002739_rv_28c	आस्थाने दृष्टासु नर्तकीषु सा अन्यतमा स्यादिति अष्टावक्रेण ऊहा कृता
sp009-002740_rv_28c	समन्दहासम् तम् दृष्ट्वा रजतभाजनम् फलकस्य उपरि निधाय सविलासम् स्थिता सा सुन्दरी
sp009-002741_rv_28c	का त्वम् केन प्रयोजनेन अत्र आगमनम् इति अष्टावक्रः पृष्टवान्
sp009-002742_rv_28c	मुनितरुण नृत्यम् कुर्वती अहम् भवन्तम् दृष्टवती
sp009-002743_rv_28c	ब्रह्मतेजसा भ्राजमानम् भवतः मुखम् पश्यन्त्याः मम हृदये मोहः उत्पन्नः
sp009-002744_rv_28c	त्वया सह सुखम् अनुभवितव्यम् इति तीव्रेच्छा जाता
sp009-002745_rv_28c	अनुगृहाण इति कटाक्षेण तम् वीक्षमाणा उक्तवती
sp009-002746_rv_28c	अष्टावक्रस्य हृदयम् अकम्पत
sp009-002747_rv_29	सः क्षणम् निमीलितनेत्रः अघमर्षणसूक्तम् मनसा जपित्वा स्तिमितहृदयः ताम् अवदत्
sp009-002748_rv_29	ऋषिकुलोत्पन्नः अहम्
sp009-002749_rv_29	पत्न्याः ऋते अन्याम् कामपि नारी मनसापि न चिन्तयामि
sp009-002750_rv_29	गम्यताम् त्वया
sp009-002751_rv_29	सा उक्तवती मुनिवरेण्य याचमाना नारी न निराकरणीया इति धर्मः
sp009-002752_rv_29	धर्मकामौ उभावपि कथम् त्यजसि
sp009-002753_rv_29	धर्मोपदेशः त्वया न कर्तव्यः मम
sp009-002754_rv_29	गम्यताम् इति दृढेन स्वरेण अष्टावक्रः उक्तवान्
sp009-002755_rv_29	सा कुपिता सती ततः निर्गता
sp009-002756_rv_29	गतानि कतिपयानि दिनानि
sp009-002757_rv_29	तेषु अष्टावक्रः कुबेरराज्यस्य गगनचुम्बीनि गिरिशिखराणि
sp009-002758_rv_29	स्वच्छजलाः नदीः दर्पणवत् शोभमानान् कासारांश्च दृष्टवान्
sp009-002759_rv_29	तत्र देशे विशिष्टानि कन्दमूलफलानि च सादरम् राजसेवकैः उपाहृतानि भुक्त्वा आनन्दम् अनुभूतवान्
sp009-002760_rv_29	ततः कदाचिद् राजानम् दृष्ट्वा आशिषो दत्त्वा अब्रवीत्
sp009-002761_rv_29	राजन् भवता क्रियमाणः अतिथिसत्कारः देवोचितः
sp009-002762_rv_29	अत्र सर्वम् पुरुषायुषम् निमेषकालवत् यापयितुम् शक्यम्
sp009-002763_rv_29	तथापि मया महर्षेः वदान्यस्य आदेशः पालनीयः
sp009-002764_rv_29	इतोऽपि उदीच्ये देशे उत्तरानाम्नीम् राज्ञीम् सन्दृश्य मया निवर्तनीयम् इति
sp009-002765_rv_29	मुनिवर्य भवतः वैराग्यम् ज्ञानम् तपश्चर्या च अस्मान् नितान्तम् आनन्दयन्ति
sp009-002766_rv_29	पुनः कानिचित् दिनानि अत्रैव उषित्वा अस्मान् भवान् अनुगृह्णातु इति अस्माकम् मनीषा
sp009-002767_rv_29	यदि गुरोः आज्ञा पालनीया तर्हि नाहम् तत्र विघ्नो भवितुमिच्छामि
sp009-002768_rv_29	उत्तराम् दिशम् गन्तुम् सुविधाम् कल्पयिष्यामि
sp009-002769_rv_29	इत्युक्त्वा कुबेरः अधिकारिणः आहूय तान् यथोक्तकरणाय आदिशत्
sp009-002770_rv_29	अष्टावक्रेण साकम् चत्वारः भटाः प्रस्थिताः
sp009-002771_rv_29	अश्वतरान् आरुह्य तैः प्रयाणम् आरब्धम्
sp009-002772_rv_29	कम्बलाः आहारपदार्थाः पेयम् जलम् च तैः नीतम्
sp009-002773_rv_29	पक्षम् एकम् प्रयाय ते सर्वे उत्तरायाः राज्यम् प्रविष्टवन्तः
sp009-002774_rv_29	राजधानीम् आसाद्य तत्रत्यान् अधिकारिणः सन्दृश्य अष्टावक्रः स्वागमनोद्देशम् कथितवान्
sp009-002775_rv_29	ते तद्विषयम् राज्ञीम् निवेद्य तस्याः अनुमतिम् प्राप्य अष्टावक्रम् भव्ये सौधे प्रवेशितवन्तः
sp009-002776_rv_29	प्रविष्टमात्रः एव अष्टावक्रः तत्रत्येन विशेषेण आश्चर्य चकितः अभवत्
sp009-002777_rv_29	सौधे सर्वत्र स्त्रियः
sp009-002778_rv_29	नारीमयोऽयम् नूतनः लोकः इति तस्य प्रत्यभात्
sp009-002779_rv_29	दास्यः अष्टावक्रम् भव्ये प्रशाले उपावेशयन्
sp009-002780_rv_29	अत्र स्थितः पूज्यः किञ्चित् प्रतिपालयतु
sp009-002781_rv_29	राज्ञी आगत्य भवते दर्शनम् दास्यति इत्युक्त्वा दास्यः अपक्रान्ताः
sp009-002782_rv_29	अनतिकाले गते राज्ञी उत्तरा तत्र आगता
sp009-002783_rv_29	तस्याः वयः उपचत्वारिंश वर्षात्मकम् इति अष्टावक्रस्य प्रत्यभात्
sp009-002784_rv_29	किञ्चित्स्थूलापि सुन्दरी
sp009-002785_rv_29	राजभावस्य गाम्भीर्यम् गर्वः दर्पश्च तस्याः मुखे दृश्यन्ते स्म
sp009-002786_rv_29	अष्टावक्रः वेदमन्त्रैः ताम् अभिनन्दितवान्
sp009-002787_rv_29	सा किञ्चिदिव अवनतशिराः तम् नमस्कृत्य
sp009-002788_rv_29	उपविशतु भवान् इत्युक्त्वा स्वयमपि सुवर्णमये आसने आसीना अभवत्
sp009-002789_rv_29	मुनिः कश्चन आगतः इति श्रुत्वा कोऽपि श्वेतजटाधारी वृद्धः आगतः इति मया चिन्तितम्
sp009-002790_rv_29	किन्तु अत्रभवान् तरुणः रूपसम्पन्नश्च
sp009-002791_rv_29	महान् मे प्रमोदः इति तया उक्ते अष्टावक्रः तरुणो वा वृद्धो वा मुनिरेवाहम् इति सस्मितम् अवदत्
sp009-002792_rv_29	मन्मथः यदि मुनिवेषम् धरति सः एवम् दृश्यते इति मे प्रतिभाति
sp009-002793_rv_29	भवतः नाम अष्टावक्रः इति श्रुतम् मया
sp009-002794_rv_29	रूपस्य नामधेयस्य च विरोधम् महान्तम् पश्यामि
sp009-002795_rv_29	वस्तुतः वक्राः अपि सुन्दराणि रमणीयानि च नामधेयानि धरन्ति
sp009-002796_rv_29	भवादृशस्य केन इदम् अनुचितम् नाम कृतम् इति सकुतूहला राज्ञी पृष्टवती
sp009-002797_rv_29	अष्टावक्रः स्वकथाम् सङ्क्षेपेण कथितवान्
sp009-002798_rv_29	अस्मद्देशः भवत्पादस्पर्शन पवित्रीकृतः
sp009-002799_rv_29	भवदागमनस्य प्रयोजनम् ज्ञातुमिच्छामि इति तन्मुखम् एव अवलोकमाना राज्ञी उक्तवती
sp009-002800_rv_29	अष्टावक्रः तदा यज्ञमण्डपे सुप्रभायाः दर्शनम्
sp009-002801_rv_29	तत्र जातम् स्वानुरागम् ततः वदान्यमुनिदर्शनम् च कथयित्वा
sp009-002802_rv_29	महर्षिः वदान्यः माम् आदिष्टवान् यत् राज्ञीम् उत्तराम् सन्दृश्य आगच्छ
sp009-002803_rv_29	ततः सुप्रभायाः पाणिम् ग्रहीष्यसि इति
sp009-002804_rv_29	अतः अहम् सम्प्रति अत्र अस्मि इति उक्तवान्
sp009-002805_rv_29	एव नु इति राज्ञी उत्तरा उच्चैः हसितवती
sp009-002806_rv_29	ततः उक्तवती मुनिवर्य प्रथमम् स्नानपानादि स्वीकृत्य विश्राम्यतु
sp009-002807_rv_29	अधुना मम राजकार्याणि भवन्ति
sp009-002808_rv_29	रात्रौ मिलाव इति
sp009-002809_rv_29	अष्टावक्रः तदादेशानुसारेण अभूतपूर्वाः सेवाः अनुभूतवान्
sp009-002810_rv_29	तेन निषिध्यमानाः अपि दास्यः तम् मज्जनगृहम् नीत्वा सुखकरेण उष्णजलेन
sp009-002811_rv_29	स्नपयित्वा सुगन्धिभिः अङ्गरागैः तस्य अलङ्कारम् कृतवत्यः
sp009-002812_rv_29	श्रेष्ठानि दुकूलानि अधारयन्
sp009-002813_rv_29	विविधानि पक्वान्नानि च पर्यवेषयन्
sp009-002814_rv_29	तावत्तेन अदृष्टानि स्वादूनि फलानि च आर्पयन्
sp009-002815_rv_29	रात्रौ दास्यः राज्ञी भवन्तम् आह्वयति इति तम् तस्याः प्रकोष्ठम् अनयन्
sp009-002816_rv_29	तस्मिन् कोष्ठे प्रविष्टमात्रे द्वारम् पिहितम्
sp009-002817_rv_29	दास्यश्च अदृश्याः अभवन्
sp009-002818_rv_29	पुरस्तात् दिव्ये भव्ये विशाले मञ्चे उत्तरा शयिता दृष्टा
sp009-002819_rv_29	तदा राज्ञ्याः शयनकोष्ठम् प्रविष्टः अस्मि इति अष्टावक्रेण ज्ञातम्
sp009-002820_rv_29	अष्टावक्रम् आगतम् विज्ञाय सा किञ्चिदुन्नमितमुखी स्वागतम् इति व्याहरत्
sp009-002821_rv_29	अष्टावक्रः राज्ञीम् अपश्यत्
sp009-002822_rv_29	तस्याः रूपम् सूक्ष्मतमे वस्त्रे स्पष्टम् दृश्यते स्म
sp009-002823_rv_29	अङ्गसौष्ठवेन सा सकलाः अपि युवतीः जेतुम् शक्नोति इति अष्टावक्रस्य अभात्
sp009-002824_rv_29	सविलासम् कटाक्षेण तम् विलोकमाना राज्ञी मुनिमन्मथः मञ्चम् इमम् अनुगृह्णातु इति प्रार्थितवती
sp009-002825_rv_29	राज्ञी माम् क्षाम्यतु
sp009-002826_rv_29	तत्र उपवेष्टुम् न मम अधिकारः
sp009-002827_rv_29	अहम् अत्रैव उपविशामि इति वदन् अष्टावक्र भित्तिसमीपस्थे कस्मिंश्चित् पीठे उपविष्टवान्
sp009-002828_rv_29	राज्ञी पानपात्रेण चषकम् पूरयित्वा स्वल्पम् पीत्वा घूर्णमाननयना उक्तवती मुनिमन्मथ सत्यम् ते निवेदयामि
sp009-002829_rv_29	मम देहः मदनाग्निना तप्यते
sp009-002830_rv_29	दाहम् इमम् शमयितुम् त्वमेव समर्थः
sp009-002831_rv_29	उत्कण्ठिता अस्मि
sp009-002832_rv_29	त्वाम् दृष्टवत्याः मम कामविकाराः जाताः
sp009-002833_rv_30	तवालिङ्गनेन यौवनसुखम् अनुभवितुम् इच्छामि इति
sp009-002834_rv_30	एवम् वदन्ती राज्ञी अष्टावक्रस्य समीपम् आगम्य बाहुभ्याम् तम् निर्भरम् आलिङ्गत्
sp009-002835_rv_30	दिग्भ्रान्तः अष्टावक्रः अजगरालिङ्गितः हरिणः इव क्षणम् किमपि कर्तुम् नाशक्नोत्
sp009-002836_rv_30	ततः मनोबलेन कायम् स्थिरीकृत्य बलात् आत्मानम् तस्याः बाहुबन्धनात् अमोचयत्
sp009-002837_rv_30	राज्ञि अहम् भवत्याः सुतः इव
sp009-002838_rv_30	नेदम् चरितम् युज्यते इति अवदत् अष्टावक्रः
sp009-002839_rv_30	मदनसुन्दर औचित्यानौचित्ययोः चर्चायाः न अयम् समयः
sp009-002840_rv_30	वदान्यम् सुप्रभाम् मुनीन् आश्रमम् च विस्मर
sp009-002841_rv_30	मया सह अत्रैव वस
sp009-002842_rv_30	विना चिन्ताम् सर्वान् भोगान् अनुभव
sp009-002843_rv_30	इदानीम् मम कामनाम् सार्थकीकुरु इति आर्तस्वरेण उत्तरा प्रार्थितवती
sp009-002844_rv_30	राज्ञि किमिदम् कथ्यते
sp009-002845_rv_30	प्रायशः मद्यपानस्य अयम् परिणामः
sp009-002846_rv_30	सुप्रभा मया विस्मर्तव्या वा
sp009-002847_rv_30	धिक् राज्यम् धिक् भोगान्
sp009-002848_rv_30	समस्त भूमण्डलाधिपत्येनापि नाहम् सुप्रभाम् विस्मरामि
sp009-002849_rv_30	माम् अत्र प्रेषयता महर्षिणा वदान्येन अनुचितम् कृतम् मन्ये
sp009-002850_rv_30	प्रायः महर्षिः तव निजम् रूपम् न जानाति
sp009-002851_rv_30	धिक् त्वाम्
sp009-002852_rv_30	अत्राहम् क्षणम् अपि न स्थास्यामि
sp009-002853_rv_30	इदानीमेव इतः प्रस्थास्ये इति निष्ठुरेण स्वरेण उक्त्वा अष्टावक्रः त्वरितैः पदैः ततः प्रस्थितः
sp009-002854_rv_30	साधु अष्टावक्रमुने साधु
sp009-002855_rv_30	धन्यो भवान्
sp009-002856_rv_30	मम परीक्षायाम् त्वम् विजयम् प्राप्तवान्
sp009-002857_rv_30	त्वादृशम् जितेन्द्रियम् वसुन्धरा कदाचिदेव प्रसूते
sp009-002858_rv_30	सुप्रभा नूनम् भाग्यशालिनी
sp009-002859_rv_30	एकान्ते नारी कामयमाना स्वयम् आत्मानम् यदा अर्पयति तदा ताम् निराकुर्वाणाः पुरुषाः विरलतमाः
sp009-002860_rv_30	तत्रापि दूरदेशे यौवनस्थः ब्रह्मचारी कामिनीम् स्वयम् प्राप्ताम् तिरस्करोति चेत् सः निश्चप्रचम् जितेन्द्रियः
sp009-002861_rv_30	सुप्रभायाम् भवतः प्रेम सत्यम्
sp009-002862_rv_30	भवतः प्रेम कामातीतम्
sp009-002863_rv_30	भवन्तम् परीक्षितुम् नाटकम् इदम् मया कृतम्
sp009-002864_rv_30	यथा भवता उक्तम् तथा मम पुत्रः भवत्समानवयाः
sp009-002865_rv_30	सः अधुना गुरुकुले वसति विद्याभ्यासाय
sp009-002866_rv_30	महर्षेः वदान्यात् महाराजात् कुबेराच्च भवदागमनम् मया विदितचरम्
sp009-002867_rv_30	तदुद्देशश्च ज्ञातपूर्वः
sp009-002868_rv_30	अतः एव परीक्षाम् कृतवती
sp009-002869_rv_30	तत्र उत्तीर्णः भवान्
sp009-002870_rv_30	महर्षये लेखम् दास्यामि
sp009-002871_rv_30	गत्वा सुप्रभाम् सहधर्मचारिणीम् कृत्वा दीर्घायुः यशस्वी सुखम् जीवतु भवान् इति राज्ञी उत्तरा साभिमानम् अब्रवीत्
sp009-002872_rv_30	ततः सा पत्रम् लेखयित्वा अष्टावक्राय दत्तवती
sp009-002873_rv_30	पत्रेण सह अपाराम् सम्पदम् च अष्टावक्रः प्राप्नोत्
sp009-002874_rv_30	सुखम् यथा सः उद्दालकाश्रमम् प्राप्नुयात् तथा व्यवस्थाम् अपि अकरोत् राज्ञी
sp009-002875_rv_30	सर्वान् विचारान् मात्रे पित्रे च निवेद्य अष्टावक्रः वदान्याश्रमम् अगच्छत्
sp009-002876_rv_30	ससन्तोषम् सादरम् च तम् स्वागतीकृत्य वदान्यः उक्तवान्
sp009-002877_rv_30	महाराजात् कुबेरात् उत्तरायाश्च सन्देशः प्राप्तः मया
sp009-002878_rv_30	भवान् संयतेन्द्रियः
sp009-002879_rv_30	भोगाः भाग्यानि वा भवन्तम् न मार्गभ्रष्टम् अकुर्वन्
sp009-002880_rv_30	अग्निपरीक्षाया अपि कष्टतरायाम् परीक्षायाम् भवान् यशस्वी जातः
sp009-002881_rv_30	भवादृशः जामाता मया लब्धः इति अस्मत्कुलस्य सौभाग्यम् इदम्
sp009-002882_rv_30	मम सुताम् सुप्रभाम् पाणिग्रहणेन भवान् अनुगृह्णातु
sp009-002883_rv_30	ताम् सहधर्मचारिणीम् कृत्वा कुलद्वयम् उद्धरतु इति
sp009-002884_rv_30	गार्गीव मैत्रेयीव महाविदुषी सुप्रभा मम पाणिगृहीती भवति
sp009-002885_rv_30	इति पूर्वसुकृतपरिपाकः मम इति अष्टावक्रः वदन् वदान्यम् अवन्दत
sp009-002886_rv_30	ब्राह्मेण विधिना सुप्रभायाः पाणिम् गृहीत्वा अष्टावक्रो मुनिः यौवनोचितानि सुखानि अनुभूतवान्
sp009-002887_rv_30	सदा ब्रह्मविद्यापरो भूत्वा महायोगी ज्ञानी कीर्तिमांश्च अभवत्
sp009-002888_rv_30	अष्टावक्रकथा रम्या महाभारतवर्णिता
sp009-002889_rv_30	कथिता नागराजेन लोकानामस्त्वियम् मुदे
sp009-002890_Yugavatara_01	हृद्गतम्
sp009-002891_Yugavatara_01	कन्नडावृत्तेः
sp009-002892_Yugavatara_01	युगावतारः इत्यस्य नाम्नः विषये किञ्चिदिह प्रस्तूयते
sp009-002893_Yugavatara_01	अत्रत्यः युग शब्दः कलिद्वापरादिकम् इव पौराणिककल्पनाम् न द्योतयति
sp009-002894_Yugavatara_01	अत्र तु एषः शब्दः ऐतिहासिकपरिधौ योजितः अस्ति
sp009-002895_Yugavatara_01	अत्र अभिप्रेतम् युगम् किम्
sp009-002896_Yugavatara_01	गतः सहस्रवर्षात्मकः अवधिः अस्माकम् देशस्य इतिहासे महत्त्वपुर्णः कश्चन कालः
sp009-002897_Yugavatara_01	अस्मिन् कालखण्डे बहुवारम् अस्माकम् देशस्य भाग्यम् जीवन्मरणसीमायाम् डोलायमानम् आसीत्
sp009-002898_Yugavatara_01	घातुकाः अत्याचारिणः आक्रमणकाराः तैः सह सम्मिल्य अस्मदीयानाम् नाशने उद्यताः द्रोहिणः च एकत्र अस्याः भूम्याः
sp009-002899_Yugavatara_01	स्वसंस्कृत्याः स्वराज्यस्य स्वातन्त्र्यस्य च रक्षणार्थम् शौर्यावेशेन सङ्घर्षरताः स्वदेशवीराः अपरत्र
sp009-002900_Yugavatara_01	त्रि नव एक एकतमे वर्षे यदा पृथ्वीराजस्य देहलीस्थस्य हिन्दुसिंहासनस्य पतनम् अभवत्
sp009-002901_Yugavatara_01	ततः आरभ्य एतयोः शक्त्योः सङ्घर्षः वर्धमानः एव अतिष्ठत्
sp009-002902_Yugavatara_01	किन्तु गच्छता कालेन प्रथमायाः शक्त्याः प्राबल्यम् अधिकम् अभवत्
sp009-002903_Yugavatara_01	अविस्मरणीयम् विजयनगरीयम् हिन्दुसाम्राज्यम् उलूकानाम् वासस्थानम् अभवत्
sp009-002904_Yugavatara_01	भारतदेशे गाढान्धकारः व्याप्तः अभवत्
sp009-002905_Yugavatara_01	येन अस्य देशस्य स्वातन्त्र्यसूर्यः शाश्वतम् अस्तङ्गतः इति भावः उत्पन्नः
sp009-002906_Yugavatara_01	किन्तु तम् अन्धकारम् भित्त्वा पश्चिम सह्याद्रिगर्भतः कश्चन आशाकिरणः उद्गतः
sp009-002907_Yugavatara_01	सः एव किरणः अग्रे भारतस्य अन्धकारम् व्यनाशयत्
sp009-002908_Yugavatara_01	पुनश्च स्वातन्त्र्यसूर्यः गगने प्रकाशमानः अतिष्ठत्
sp009-002909_Yugavatara_01	तस्मिन् सप्तशतवर्षात्मके क्रिश शून्य शून्य एक एकतः शून्य शून्य अष्टएक पर्यन्तम्
sp009-002910_Yugavatara_01	मुसल्मानाक्रमणकारसङ्घर्षयुगे अन्तिमविजयस्य शिल्पी आसीत् छत्रपतिः शिवराजः
sp009-002911_Yugavatara_01	इत्येतम् अंशम् न कोऽपि निराकरोति
sp009-002912_Yugavatara_01	न केवलम् तावत् सहस्राधिकानि वर्षाणि प्रवृत्तात् मुसल्मानाक्रामकसङ्घर्षतः अस्माकम् जनतया ये
sp009-002913_Yugavatara_01	अनुभवांशाः आसादिताः तान् सर्वान् स्वजीवने अन्तर्भाव्य परिस्थितिम् दृढतया सम्मुखीकृत्य
sp009-002914_Yugavatara_01	स्थितः यशोमान् नीतिज्ञः राजपुरुषः छत्रपतिः शिवराजः एव इत्यत्र नास्ति संशीतिः
sp009-002915_Yugavatara_01	अतः एव सः तस्य सङ्घर्षयुगस्य विजयसाधनायाः प्रतीकत्वेन विजययुगस्य प्रवर्तकत्वेन च तिष्ठति
sp009-002916_Yugavatara_02	पुस्तकस्यास्य नाम्नि स्थितस्य युग शब्दस्य परिधिः एषः
sp009-002917_Yugavatara_02	अवतार शब्दः अपि रूढौ विद्यमानम् सामान्यम् अर्थम् न बोधयति
sp009-002918_Yugavatara_02	मनुष्यमात्रस्य परिमितिम् अतिक्रम्य स्थिता काचित् अलौकिकी शक्तिः
sp009-002919_Yugavatara_02	धर्मोद्धारार्थम् मानवशरीरम् धृत्वा आगता इत्येषः अर्थः
sp009-002920_Yugavatara_02	भगवान् शिवराज रूपेण अवतारम् गृहीतवान् अस्ति इत्येषः अर्थः च अत्र अभिप्रेतः नास्ति
sp009-002921_Yugavatara_02	अत्रत्येषु उपन्यासेषु पुरुषप्रयत्नस्य प्राधान्यम् एव प्रकाशितम् अस्ति
sp009-002922_Yugavatara_02	वयम् इव हस्तपादनेत्रनासिकादिभिः रक्तमांसास्थिभिः शरीरेण च युक्तः कश्चित् मनुष्यः
sp009-002923_Yugavatara_02	स्वप्रयत्नस्य पराम् काष्ठाम् उपयुज्य उत्तुङ्गम् स्थानम् प्राप्तुम् शक्नुयात्
sp009-002924_Yugavatara_02	इत्येतस्य तत्त्वस्य उज्ज्वलपुरुषार्थप्रतीकभूतस्य छत्रपतेः शिवराजस्य जीवनम् अत्र चित्रितम् अस्ति
sp009-002925_Yugavatara_02	असीमा निष्ठा साहसम् पराक्रमः परिश्रमः शीलम् संयमः ध्येयैकनिष्ठता आत्मविश्वासः विनयः बुद्धिमत्ता
sp009-002926_Yugavatara_02	विवेकः नेतृत्वम् इत्यादीनाम् अनेकेषाम् सद्गुणानाम् साकारमूर्तिः अस्ति छत्रपतिः शिवराजः
sp009-002927_Yugavatara_02	सः पुरुषार्थावताररूपः इत्येषः अर्थः अत्र अभिप्रेतः अस्ति अवतार शब्देन
sp009-002928_Yugavatara_02	यदा परिस्थितिः विषमताम् प्राप्नोति तदा वयम् निर्वीर्याः भूत्वा
sp009-002929_Yugavatara_02	वयम् तु सामान्याः मानवाः किंवा कर्तुम् शक्नुयाम
sp009-002930_Yugavatara_02	देवेनैव अवतारग्रहणम् कृत्वा अस्माकम् उद्धारः करणीयः इति वदन्तः अवतार पदस्य विपरीतार्थम् कल्पयामः
sp009-002931_Yugavatara_02	एतदेव अस्माकम् जनतायाः आत्मविश्वास कार्यशक्ति विजगीषु प्रवृत्तिप्रभृतीनाम् नाशनस्य प्रमुखम् कारणम्
sp009-002932_Yugavatara_02	अत्यन्तम् विषमपरिस्थितौ अपि यदि कश्चित् महापुरुषः स्वस्य बुद्ध्या हृदयेन शरीरस्य असीम सामर्थ्येन च
sp009-002933_Yugavatara_02	सुखसम्मानन्मयानि दिनानि निर्माति तर्हि तादृशम् जनम् देवस्य अवतारभूतम् कथयन्तः देवानाम् पङ्क्तौ उपवेशयन्ति जनाः
sp009-002934_Yugavatara_02	न देवचरितम् चरेत् इत्येतत् वचनम् उदीरयन्तः देवस्य अनुकरणदायित्वात् मुक्ताः सन्तः पूर्ववत् प्रयत्नशून्याः भूत्वा तिष्ठन्ति
sp009-002935_Yugavatara_02	एतादृशी पुरुषार्थविरोधिनी अवतार कल्पना शीघ्रातिशीघ्रम् अस्माभिः वर्जिता स्यात् चेत्
sp009-002936_Yugavatara_02	एव अस्माकम् समाजे कार्यशक्तेः प्रकटने साहाय्यम् स्यात्
sp009-002937_Yugavatara_02	पुस्तकस्य नाम पुस्तकस्थम् विषयनिरूपणम् च एतस्य तत्त्वस्य यथार्थतादिग्दर्शने सहायकम् भवेत् इति आशासे
sp009-002938_Yugavatara_02	एतस्य पुस्तकस्य लेखकः इति यस्य नाम प्रकाशितम् तद्विषये किञ्चित् वक्तव्यम् एव
sp009-002939_Yugavatara_02	वस्तुतः एतावता कालेन अनेके विख्याताः संशोधकाः ग्रन्थकाराः च
sp009-002940_Yugavatara_02	छत्रपतेः शिवराजस्य विषये उद्ग्रन्थान् एव लिखितवन्तः सन्ति
sp009-002941_Yugavatara_02	एतेषु दिनेषु तु मराठीभाषया अनेके उद्दामपण्डिताः साधारग्रन्थान् प्रकाशितवन्तः सन्ति
sp009-002942_Yugavatara_02	एतेन शिवमहाराजस्य जीवनकार्यम् प्रकाशयितुम् समर्थाः अनेके आधाराः उपलब्धाः अभवन्
sp009-002943_Yugavatara_02	पूर्वम् अस्माभिः विद्यालयेषु पठिताः अनेकाः मिथ्याकल्पनाः निवारिताः सन्ति अद्य
sp009-002944_Yugavatara_02	तेषाम् सर्वेषाम् मूलसंशोधकानाम् कथनम् आधारान् च अतिरिच्य न किञ्चिदपि विद्यते एतस्मिन् पुस्तके
sp009-002945_Yugavatara_02	तत्रत्यान् अंशान् एव मनसि निधाय इतिहासरेखाम् अनतिक्रम्य कथामुखेन अत्र विषयाः निरूपिताः सन्ति
sp009-002946_Yugavatara_02	अत्र कथाकारस्य पात्रम् निर्वहति लेखकः
sp009-002947_Yugavatara_02	निरूपणम् अपि कथामुखेन एव
sp009-002948_Yugavatara_02	तदिदानीम् मुद्रणरूपम् प्रति आनीतम् इत्यतः कथाकारः एव लेखकः अभवत् तावदेव
sp009-002949_Yugavatara_02	अतः मूलकथावस्तुनः उपलब्धये साहाय्यम् कृतवद्भयः सर्वेभ्यः ज्येष्ठेभ्यः पण्डितप्रकाण्डेभ्यः मम भूयांसि नमांसि
sp009-002950_Yugavatara_02	तत्रापि सद्यःकाले श्री ब मो पुरन्दरेमहोदयः मराठीभाषया स्वस्य विंशतेः वर्षाणाम् साधनायाः
sp009-002951_Yugavatara_02	सततसंशोधनस्य तपसः च फलरूपेण राजा शिवछत्रपति नामकम् बृहत्तरम् अमरम् ग्रन्थम् रचितवान् अस्ति
sp009-002952_Yugavatara_02	शिवराजस्य व्यक्तित्वस्य सौरभम् अत्रत्यासु पङ्क्तिषु यदि भवद्भिः आघ्रातम् स्यात् तर्हि तत् सौरभम्
sp009-002953_Yugavatara_02	पुरन्दरेमहोदयस्य लेखन्याः पुण्यप्रसादः एव इत्यत्र नास्ति अतिशयोक्तिः
sp009-002954_Yugavatara_02	महाराष्ट्रस्य सुप्रसिद्धस्य इतिहासप्रवचनकारस्य महामहोपाध्यायस्य साहित्याचार्यस्य
sp009-002955_Yugavatara_02	श्रीबाळशास्त्रिहरदासस्य पुण्यश्लोक छत्रपतिशिवाजि पुस्तकस्य
sp009-002956_Yugavatara_02	शताधिकपृष्ठात्मकम् उपोद्घातम् लिखित्वा आधाररूपेण टिप्पणीः सज्जीकृत्य
sp009-002957_Yugavatara_02	ग्रन्थलेखनात् पूर्वम् कालवशम् गतस्य श्रीमतः त्र्यम् शम् शेजवलकर
sp009-002958_Yugavatara_02	महोदयस्य उपोद्घातस्य च उपयोगः मया अत्र कृतः अस्ति
sp009-002959_Yugavatara_02	डाक्टर् बालकृष्णमहोदय श्रीजदुनाथसरकारमहोदययोः इतिहासवेत्रोः ऋणम् तु सर्वदा तिष्ठति एव
sp009-002960_Yugavatara_02	लेखनीद्वारा एतस्याः कथाधारायाः बहिरानयनकार्ये कतिचन दिनानि यावत् मया सहैव उपविष्टवान् मम आत्मीयः सुहृत् शिवरामुमहोदयः
sp009-002961_Yugavatara_02	आग्रन्थम् तस्य काव्यप्रतिभा प्रकाशते विशेषतः
sp009-002962_Yugavatara_02	तस्य परिश्रमस्वेदधारया कथायाः रुचेः वर्धनम् जातम् अस्ति
sp009-002963_Yugavatara_02	तादृशस्य निःस्पृहप्रीत्याः ऋणस्य प्रत्यर्पणम् शब्दैः कथम् कर्तुम् शक्यम्
sp009-002964_Yugavatara_02	कदापि प्रत्यर्पयितुम् अशक्यम् अपरमेकम् ऋणम् तु राष्ट्रोत्थानपरिषदः
sp009-002965_Yugavatara_02	राष्ट्रोत्थानरूपे भव्ये कार्ये परिषज्जनैः प्रदर्श्यमाना असीमा श्रद्धा निःस्पृहता अपारः परिश्रमः च माम् नितराम् आकर्षन्
sp009-002966_Yugavatara_02	अतः एव विना प्रतिवचनम् तेषाम् स्नेहपूर्वकम् अनुरोधम् पालयितुम् अहम् सन्नद्धः अभवम्
sp009-002967_Yugavatara_02	एतादृशे श्रेष्ठे कार्ये भागम् वोढुम् अवसरम् दत्तवद्भ्यः आत्मीयेभ्यः या कृतज्ञता
sp009-002968_Yugavatara_02	समर्प्येत सा सर्वथा कृत्रिमताम् एव खलु द्योतयेत् अतः तादृशम् साहसम् कर्तुम् नाहम् उत्सहे
sp009-002969_Yugavatara_02	तेषाम् कार्यशक्तिः प्रतिपच्चन्द्रः इव दिने दिने वर्धताम् यशःप्रदा च भवतु इत्येतत् एव प्रभुचरणे निवेदनम् मम
sp009-002970_Yugavatara_02	एतस्याः कृतेः पठनात् इतोऽप्यधिकम् शिवमहाराजस्य अप्रतिम व्यक्तित्वस्य अध्ययनम् करणीयम् इति आसक्तिम् प्राप्य
sp009-002971_Yugavatara_02	तदीयानाम् महोज्वल जीवनादर्शानाम् पालने प्रवृत्तिः दर्शनीया इति ये केऽपि वाचकाः यदि भावयेयुः
sp009-002972_Yugavatara_02	तर्हि एतस्य अल्पस्य प्रयासस्य सार्थक्यम् स्यात्
sp009-002973_Yugavatara_02	यस्य महा पुरुषस्य स्फूर्त्याः स्मरणम् आरम्भे उपन्यासमालायै
sp009-002974_Yugavatara_02	अनन्तरम् ग्रन्थरचनायै च प्रेरणाम् अदात् तस्य पुण्यस्मृत्यै एतत् लघुकृतिपुष्पम् समर्पयामि
sp009-002975_Yugavatara_03	श्रूयताम् शिवराजस्य यशोगाथाम् दिगन्तगाम्
sp009-002976_Yugavatara_03	यो हि दुष्टान् समहरत् शिष्टान् च पर्यपालयत्
sp009-002977_Yugavatara_03	शिवावतारः
sp009-002978_Yugavatara_03	स्वराज्यस्य नान्दि
sp009-002979_Yugavatara_03	अवतर अम्ब रजत पीठात् रणाङ्गणम्
sp009-002980_Yugavatara_03	प्रायः सप्ततेः वर्षेभ्यः पूर्वम् प्रवृत्ता घटना एषा
sp009-002981_Yugavatara_03	आह्लादकरी चन्द्रिका सर्वत्र प्रसृता अस्ति
sp009-002982_Yugavatara_03	चेन्नैनगरस्य दक्षिणभागे स्थिते समुद्रतीरे भवनमेकम् विराजते
sp009-002983_Yugavatara_03	आरोहणावरोहणपूर्वकम् नृत्यताम् सागरतरङ्गाणाम् घनगम्भीरः स्वरः निनदति
sp009-002984_Yugavatara_03	गृहस्य प्राङ्गणे कश्चन तेजः पुञ्जः तरुणः सन्न्यासी उपविष्टवान् अस्ति
sp009-002985_Yugavatara_03	सागरस्य श्रुत्या सह स्वस्य मधुरस्वरम् योजयित्वा गायन् अस्ति सः
sp009-002986_Yugavatara_03	दावा द्रुमदण्ड पर चिता मृगझण्ड पर भूषण बितण्ड पर जैसे मृगराज है
sp009-002987_Yugavatara_03	तेजतम अंश पर कान्ह जिम कंस पर त्यो म्लेच्छवंश पर शेर शिवराज है
sp009-002988_Yugavatara_03	गीतस्य अनुपङ्क्तयः तरङ्गरूपेण एकैकशः निःसरन्त्यः सन्ति
sp009-002989_Yugavatara_03	तस्य भावार्थः अरण्यस्थेभ्यः वृक्षेभ्यः दावानलः इव
sp009-002990_Yugavatara_03	हरिणगणेभ्यः तरक्षुः इव मत्तगजेभ्यः मृगराजः इव रात्रेः अन्धकाराय सूर्यः इव
sp009-002991_Yugavatara_03	कंसाय कृष्णः इव म्लेच्छवंशाय एषः राजा सिंहः इव अस्ति इति
sp009-002992_Yugavatara_03	किमिदम् आश्चर्यम् स्वामिनः मुखात् कस्यचित् वञ्चकस्य दुष्टस्य विषये मुक्तमनसा प्रशंसा
sp009-002993_Yugavatara_03	शान्तरूपेण शृण्वतः शिष्यस्य मनसः महान् आघातः जातः
sp009-002994_Yugavatara_03	उद्विग्नः सः स्वामिनः वचनानि अवरुन्धानः
sp009-002995_Yugavatara_03	श्रीमन् सः तु कश्चित् चोरः कपटः घातकः च
sp009-002996_Yugavatara_03	केषाञ्चन चोराणाम् सङ्घटनेन गणमेकम् विरचय्य लुण्ठनादिकम् करोति स्म
sp009-002997_Yugavatara_03	तादृशम् प्रशंसति खलु भवान् किमिदम् अनुचितम्
sp009-002998_Yugavatara_03	इति पृष्टवान्
sp009-002999_Yugavatara_03	तल्लीनतया गायन् स्थितः सः सन्न्यसी एतत् श्रुत्वा झटिति गानम् स्थगितवान्
sp009-003000_Yugavatara_03	कोपेन तस्य मुखम् आरक्तम् अभवत्
sp009-003001_Yugavatara_03	शिष्यस्य दिशि उग्राम् दृष्टिम् प्रसार्य कठोरेण स्वरेण सः अवदत्
sp009-003002_Yugavatara_03	किम् लज्जा न अनुभूयते भवता
sp009-003003_Yugavatara_03	तादृशस्य परमतेजस्विनः महापराक्रमिणः धर्मपुरुषस्य विषये भवता अमङ्गलकराणि वचनानि उक्तानि खलु
sp009-003004_Yugavatara_03	यदा धर्मसंस्कृत्योः नाममात्रम् अवशिष्टम् आसीत्
sp009-003005_Yugavatara_03	यस्मिन् विषमयकाले समग्रा जनता विनाशकूपे निमज्जन्ती आसीत्
sp009-003006_Yugavatara_03	तस्मिन् विषमयकाले अस्माकम् धर्मम् समाजम् च उद्धृतवान् राष्ट्रपुरुषः सः
sp009-003007_Yugavatara_03	तादृशस्य अवतारिपुरुषस्य विषये एतादृशानि वचनानि
sp009-003008_Yugavatara_03	धिक् अस्तु भवन्तम्
sp009-003009_Yugavatara_03	परदेशीयैः पायितस्य मिथ्येतिहासस्य विषफलम् इदम्
sp009-003010_Yugavatara_03	भवतः सर्वान् दमयित्वा साम्राज्य विस्तारणम् कर्तुम् आगतवताम् तेषाम्
sp009-003011_Yugavatara_03	भवद्धर्मविषये संस्कृतिविषये वा तिलमात्रेण अपि गौरवम् सहानुभूतिः वा न आसीत्
sp009-003012_Yugavatara_03	तादृशैः लिखितम् नेत्रे निमिल्य कण्ठस्थीकृतवान् अस्ति भवान्
sp009-003013_Yugavatara_03	वस्तुस्थितिः तु अन्या एव आसीत्
sp009-003014_Yugavatara_03	तस्य महापुरुषस्य आगमनाय अनेके साधवः सन्तः च तपः आचरन्तः आसन्
sp009-003015_Yugavatara_03	म्लेच्छानाम् मृत्युदंष्ट्राभ्यः एतद्भूमिसुतान् मोचयितुम् सः उद्धारकः कदा वा आगच्छेत् इति सर्वे प्रतीक्षमाणाः आसन्
sp009-003016_Yugavatara_03	तादृशे समये अवतारम् गृहीत्वा अधर्मस्य दमनम् कृत्वा धर्मराज्यस्य स्थापनम् तेन युगपुरुषेण कृतम्
sp009-003017_Yugavatara_03	शिवस्य साक्षात् अवतारः सः
sp009-003018_Yugavatara_03	अस्माकम् प्राचीनेषु महाकाव्येषु शास्त्रेषु च विवृतानाम् सर्वेषाम् सद्गुणानाम् मूर्तस्वरूपम् इव आसीत् सः
sp009-003019_Yugavatara_03	अभिजातनायकस्य सर्वाणि लक्षणानि तस्मिन् आसन्
sp009-003020_Yugavatara_03	तादृशः शूरः सत्पुरुषः भगवद्भक्तः राजा अन्यः न स्यात्
sp009-003021_Yugavatara_03	भारतस्य आत्मचैतन्यस्य मूर्तरूपम् सः भारतस्य भवितव्यस्य आशादीपः अपि इति
sp009-003022_Yugavatara_03	एतस्य श्रवणात् शिष्यः स्तब्धः अभवत्
sp009-003023_Yugavatara_03	स्वस्य घोरस्य अज्ञानस्य निमित्तम् परितपन् सः विनम्रेण स्वरेण उक्तवान्
sp009-003024_Yugavatara_03	श्रीमन् एवम् तर्हि तस्य महापुरुषस्य विषये इतोऽप्यधिकम् विव्रियताम्
sp009-003025_Yugavatara_03	येन अस्माकम् विकृताः कल्पनाः दूरम् गच्छेयुः इति
sp009-003026_Yugavatara_03	सन्न्यासी स्वस्य सुन्दर्या भावोत्कटया शैल्या तस्य महापुरुषस्य जीवनकथाम् आरब्धवान्
sp009-003027_Yugavatara_03	शृण्वताम् जनानाम् चित्तम् त्रिशतात् वर्षेभ्यः पूर्वतनम् रोमाञ्चकारिणम् इतिहासलोकम् प्राविशत्
sp009-003028_Yugavatara_03	तदानीन्तनीः घटनाः पात्राणि च प्रत्यक्षम् दृष्टवन्तः इव ते पुलकिताः अभवन्
sp009-003029_Yugavatara_03	कालचक्रस्य प्रवर्तनम् न केनापि ज्ञातम् न अभिलक्षितम् वा
sp009-003030_Yugavatara_03	सः तरुणः सन्न्यासी न अन्यः आधुनिकभारतस्य नवोदयस्य महान् राष्ट्रद्रष्टा स्वामी विवेकानन्दः एव सः
sp009-003031_Yugavatara_03	डाक्टर् एम् सि नञ्जुण्डरावनामकः सः शिष्यः एव वेदान्तकेसरी इत्येतस्मिन् पुस्तके एताम् घटनाम् उल्लिखितवान् अस्ति
sp009-003032_Yugavatara_03	स्वामी विवेकानन्दः श्रीमतः भट्टारकमहोदयस्य गृहे यदा वासम् कृतवान् आसीत् तदानीन्तनः प्रसङ्गः एषः
sp009-003033_Yugavatara_03	एवम् तर्हि स्वामी विवेकानन्दः स्वस्य भावपुष्पैः यत् महोज्वलम् जीवनम् अलङ्कृतवान् तत् कस्य
sp009-003034_Yugavatara_03	तस्य पुण्यनाम्नः स्मरणात् पूर्वम् वयम् स्वस्य हृदयम् पवित्राभिः भावनाभिः पूरयाम
sp009-003035_Yugavatara_03	अस्माकम् प्राचीनऋषिमुनीनाम् तपः वीरशूराणाम् ओजः च स्मराम
sp009-003036_Yugavatara_03	हृदयमन्दिरम् सज्जीकृत्य भक्त्या नीराजनम् गृहीत्वा तस्य नामस्मरणार्थम् सिद्धाः भवाम
sp009-003037_Yugavatara_03	यतः तस्य महिमान्वितस्य उज्वलस्वरूपम् एव तथा अस्ति
sp009-003038_Yugavatara_03	तपसः तेजसः ओजसः च घनीभूतम् रूपम् सः
sp009-003039_Yugavatara_03	तस्य नामोच्चारणम् कृत्वा तदीयाम् मूर्तिम् स्वीये हृदये प्रतिष्ठापयाम
sp009-003040_Yugavatara_03	छत्रपतिः श्री शिवाजी इत्येतदेव तत् पुण्यम् पावनम् नाम
sp009-003041_Yugavatara_04	शिवच्छत्रपतेः पवित्रस्य तेजोमयस्य जीवनस्य साक्षात्कारार्थम् एव
sp009-003042_Yugavatara_04	अद्य आरभ्य वयम् अष्ट दिनानि यावत् मिलाम
sp009-003043_Yugavatara_04	काव्यमयीः कल्पनाः पार्श्वे स्थापयित्वा तस्य साक्षात्कारम् प्राप्नुयाम
sp009-003044_Yugavatara_04	वर्णमयकल्पनाविलासम् अलङ्कारम् वा अतिक्रम्य तिष्ठति तस्य जीवनचित्रणम्
sp009-003045_Yugavatara_04	पक्षपातरहितैः इतिहासकारैः परिशोध्य परिष्कृत्य पृथक्कृताः वास्तवघटनाः एव एतस्याः कथामालिकायाः आधारस्तम्भाः सन्ति
sp009-003046_Yugavatara_04	इतिहासकारैः लिखिताः मिथ्यारोपाः कल्पिताः विकृतार्थाः वा अत्र प्रवेशम् नार्हन्ति
sp009-003047_Yugavatara_04	अत्रत्यानाम् घटनानाम् विषये प्रामाणिकाः इतिहासकाराः एव साक्षिणः
sp009-003048_Yugavatara_04	सह्याद्रौ शिरः उन्नमय्य स्थितानि दुर्गाणि तेषाम् अवशेषाः चापि साक्षिणः
sp009-003049_Yugavatara_04	अगम्यगिरिगह्वराणाम् साक्ष्यम् अस्ति शिवस्य अश्वस्य खुरन्यासैः प्रतिध्वनितानाम् उपत्यकानाम् साक्ष्यमस्ति
sp009-003050_Yugavatara_04	असङ्ख्यानाम् देशभक्तानाम् धर्मभक्तानाम् विजयविक्रमयोः
sp009-003051_Yugavatara_04	त्यागबलिदानयोः च प्रदीप्तम् साक्ष्यम् अस्ति
sp009-003052_Yugavatara_04	तेषाम् पवित्रेण रुधिरेण अभिषिक्तानाम् सह्याद्रेः गिरिशिखराणाम् अविचलसाक्ष्यमस्ति
sp009-003053_Yugavatara_04	तत्र प्रवहन्तीनाम् कोयना भीमा कृष्णानदीनाम् दक्षिणापथस्य कावेरी तुङ्गभद्रादीनाम् जलधाराणाम् च साक्ष्यमस्ति
sp009-003054_Yugavatara_04	सह्याद्रेः उपरि स्थितस्य स्वातन्त्र्यसूर्यस्य प्रखरतापेन दग्धानाम् वैरिणाम् अस्थिभस्मनोः साक्ष्यमस्ति
sp009-003055_Yugavatara_04	तेषाम् स्मारकाणि येभ्यः रणाङ्गणेभ्यः तैः पलायनम् कृतम् तानि रणाङ्गणानि च साक्ष्यम् वदन्ति सन्ति
sp009-003056_Yugavatara_04	ततोऽपि श्रेष्ठम् साक्ष्यम् नाम तस्य प्रकाशमानेतिहासस्य प्रेरणास्रोतोभूतायाः देव्याः
sp009-003057_Yugavatara_04	शिवप्रभोः कुलस्वामिन्याः तुळजाभवान्याः
sp009-003058_Yugavatara_04	यत्र वयम् प्रतिदिनम् सम्मिलन्तः स्मः एतत् स्थानमपि साक्ष्यम् वदत् अस्ति
sp009-003059_Yugavatara_04	यतः शिवच्छत्रपतेः जीवनेतिहासस्य निर्माणे बेङ्गलूरुनगरस्य पात्रम् महत्तरम् अस्ति
sp009-003060_Yugavatara_04	शिवच्छत्रपतेः अन्तरङ्गे जीवनध्येयस्य स्पष्टम् चित्रम् बेङ्गलूरुनगरेण एव अङ्कितम्
sp009-003061_Yugavatara_04	तस्य हृदयेन हैन्दवस्वराज्यस्य पूर्णः आकारः अत्रैव प्राप्तः
sp009-003062_Yugavatara_04	शिवराजः स्वस्य महतः जीवनस्य प्रेरणाम् जन्मना एव प्राप्तवान् इति भाति
sp009-003063_Yugavatara_04	यदा सः मातुः जीजाबाय्याः गर्भे आसीत् तदा तस्याः दोहदानि एव विशिष्टानि आसन्
sp009-003064_Yugavatara_04	तस्यै सुखशय्या सुगन्धद्रव्यम् विहारः विलासः स्वादूनि खाद्यानि वा न रोचन्ते स्म
sp009-003065_Yugavatara_04	सा तु गिरीन् दुर्गाणि च आरोढुम् इच्छति स्म
sp009-003066_Yugavatara_04	छत्रचामरैः अलङ्कृते सुवर्णसिंहासने उपवेष्टुम् इच्छति स्म
sp009-003067_Yugavatara_04	युद्धकवचम् धृत्वा खड्गम् गृहीत्वा शूलधारिणी सती रणरङ्गम् गन्तुम् इच्छति स्म
sp009-003068_Yugavatara_04	ततोऽपि विशिष्टम् नाम शस्त्रधारिणी व्याघ्रवाहिनी च भूत्वा साक्षात् दुर्गा इव सञ्चरितुम् इच्छति स्म सा
sp009-003069_Yugavatara_04	गर्भे शिवशक्तेः अवतारः यदा भवति तदा मातुः दोहदम् अन्यत् किम् वा भवितुमर्हति
sp009-003070_Yugavatara_04	शून्य त्रि नव एकतमस्य वर्षस्य फेब्रवरीमासस्य नवदशे दिनाङ्के शिवनेरीदुर्गे शिवस्य जन्म अभवत्
sp009-003071_Yugavatara_04	तन्नाम एक पञ्च पञ्च एकतमशकवर्षस्य शुक्लनामसंवत्सरे फाल्गुणमासस्य कृष्णपक्षस्य तृतीयायाम् सः जातः
sp009-003072_Yugavatara_04	तत् दिनम् हिन्दुभूमेः इतिहासे अमृतदिनम् इव आसीत्
sp009-003073_Yugavatara_04	मातुः उरसः उद्गच्छतः वात्सल्यरसम् तस्याः तेजस्विन्याः वाण्याः
sp009-003074_Yugavatara_04	उच्चलन्तौ धर्मरसवीररसौ च धयन् प्रवृद्धः शिवराजः
sp009-003075_Yugavatara_04	दिनेषु गच्छत्सु सर्पणम् चङ्क्रमणम् च आरब्धवान् सः
sp009-003076_Yugavatara_04	गृहस्य देहली अपि क्रान्ता तेन
sp009-003077_Yugavatara_04	अग्रे एषः पुत्रः असङ्ख्याकानाम् पुराणाम् दुर्गाणाम् च क्रमणम् कृत्वा
sp009-003078_Yugavatara_04	विजय सोपानानि आरुह्य देशस्य शासनम् करोतु इति मातुः तीव्रा इच्छा आसीत्
sp009-003079_Yugavatara_04	भित्तिचतुष्टये क्रीडन् स्थितः एषः पक्षिशावकः पक्षयोः वर्धनस्य अनन्तरम् गरुडः इव
sp009-003080_Yugavatara_04	असीमस्य आकाशस्य अधिपतिः स्यात् इति इच्छया प्रतिकवलम्
sp009-003081_Yugavatara_04	प्रखराम् देशनिष्ठाम् धर्मनिष्ठाम् च भोजितवती सा
sp009-003082_Yugavatara_04	वीरशहाजि राजस्य अर्धाङ्गिन्या सत्या तया राजनीतौ युद्धनीतौ च प्रावीण्यम् तु सम्पादितम् आसीत् एव
sp009-003083_Yugavatara_04	क्रमशः ताम् राजविद्याम् पुत्रम् अपि बोधितवती सा
sp009-003084_Yugavatara_04	शहाजिराजस्तु परसेवया दग्धहस्तः इव जातः आसीत्
sp009-003085_Yugavatara_04	पुत्रौ वा स्वतन्त्रे स्वाभिमानमये च वातावरणे प्रवर्धेताम् इति पितुः अपेक्षा
sp009-003086_Yugavatara_04	अतः सः ज्येष्ठम् पुत्रम् सम्भाजिम् स्वस्य समीपे बेङ्गळूरुनगरे स्थापयित्वा प्रशिक्षणम् ददाति स्म
sp009-003087_Yugavatara_04	द्वितीयः पुत्रः शिवराजः सिंहशावकः इव स्वतन्त्ररूपेण वर्धताम् इति अपेक्षया सः तम् शिवनेरीतः पूणेनगरम् प्रति प्रेषयितुम् इष्टवान्
sp009-003088_Yugavatara_04	शहाजिराजस्य अधीनेषु शासनस्थानेषु पूणेनगरम् अपि अन्यतमम्
sp009-003089_Yugavatara_04	तत्र पुत्रस्य योगक्षेमार्थम् प्रशिक्षणार्थम् च शहाजिः
sp009-003090_Yugavatara_04	दादाजिकोण्डदेवनामकम् वयोवृद्धम् ज्ञानवृद्धम् राजनीतिधुरन्धरम् नियुक्तवान्
sp009-003091_Yugavatara_04	मात्रा दादाजिकोण्डदेवेन च सह पूणेनगरम् प्रति यदा आगतम् तदा तु शिवराजः षड्वर्षीयः बालः
sp009-003092_Yugavatara_04	शैशवावस्थातः मात्रा गुरुणा च प्रशिक्षिते तस्मिन् अपूर्वाणाम् सद्गुणानाम् बीजानि अङ्कुरितानि अभवन्
sp009-003093_Yugavatara_04	मात्रा उक्ताः रामकृष्णयोः भीमार्जुनयोः हनुमतः च वीरगाथाः तदीयम् श्रवणकुहरम् प्रविशन्ति स्म
sp009-003094_Yugavatara_04	सर्वम् आसक्त्या शृणोति स्म सः
sp009-003095_Yugavatara_04	तेषाम् सर्वेषाम् महापुरुषाणाम् एकमात्रम् जीवनसन्देशः बालस्य शिवस्य अन्तरङ्गे मुद्रितः अभवत्
sp009-003096_Yugavatara_04	सः आसीत् दुष्टनिर्दलनम् शिष्टपरिपालनम् चेति
sp009-003097_Yugavatara_04	म्लेच्छानाम् विध्वंसकृत्यैः तदा पूणेनगरम् उद्ध्वस्तम् आसीत्
sp009-003098_Yugavatara_04	सर्वत्रापि उद्ध्वस्तानि मन्दिराणि मठाः भग्नावशेषाः रिक्ताः मार्गाः चैव दृश्यन्ते स्म
sp009-003099_Yugavatara_04	सर्वम् उत्सुकतया अवलोकते स्म शिवराजः
sp009-003100_Yugavatara_04	तीक्ष्णमतिः आसीत् सः
sp009-003101_Yugavatara_04	एतत् देवस्थानम् केन भञ्जितम्
sp009-003102_Yugavatara_04	एषः विग्रहः किमर्थम् भग्नः अस्ति
sp009-003103_Yugavatara_04	अत्रत्यानाम् मुखे करालच्छाया किमर्थम् दृश्यते
sp009-003104_Yugavatara_04	इत्यादीनाम् प्रश्नानाम् आवली एव तस्य मनसि उद्भवति स्म
sp009-003105_Yugavatara_04	एतद्विषये यदा यदा सः मातरम् पृष्टवान् तदा सा राजा अस्मदीयः न
sp009-003106_Yugavatara_04	अस्मदीयाः मुसल्मानराजस्य अधीनाः सन्ति
sp009-003107_Yugavatara_04	तेषाम् विधर्मीयाणाम् कारणतः हिन्दुमन्दिराणि उद्ध्वस्तानि सन्ति
sp009-003108_Yugavatara_04	अस्माकम् धर्मः आपत्काले अस्ति इति वदति स्म
sp009-003109_Yugavatara_04	मातुः वचनम् श्रुत्वा शिवराजः व्याकुलः भवति स्म
sp009-003110_Yugavatara_04	विधर्मीयाणाम् राक्षसीयम् अट्टहासम् दृष्ट्वा सः क्रोधाविष्टः भवति स्म
sp009-003111_Yugavatara_05	असङ्ख्याकानाम् सीताद्रौपदीनाम् चीत्कारहाहाकाराः तस्य हृदयम् द्रावयन्ति स्म
sp009-003112_Yugavatara_05	तस्य मनसि प्रश्नः उद्भवति स्म
sp009-003113_Yugavatara_05	एतस्य परिहारः केन चिन्तनीयः इति
sp009-003114_Yugavatara_05	प्रश्नस्य उत्तररूपेण शिवराजः स्वयम् सन्नाहम् आरब्धवान्
sp009-003115_Yugavatara_05	शस्त्रविद्यायाम् शास्त्रविद्यायाम् च असाधारण्या गत्या प्रावीण्यम् सम्पादितवान् सः
sp009-003116_Yugavatara_05	क्रीडाः तस्य अत्यन्तप्रियाः
sp009-003117_Yugavatara_05	तत्रापि समवयस्कैः बालैः सह तादृशे क्रीडने अतीवासक्तः सः
sp009-003118_Yugavatara_05	यत्र च मृत्तिकया दुर्गम् रचयित्वा युद्धम् क्रियते स्म
sp009-003119_Yugavatara_05	सप्ततिवर्षमये वार्धक्ये अपि दादाजिकोण्डदेवः कर्तव्यनिष्ठाविषये अनुशासनविषये च बद्धादरत्वेन ख्यातः
sp009-003120_Yugavatara_05	तस्मिन् काले पूणेनगरम् परितः स्थितम् मावळप्रदेशम् स्थानीयाः देशमुखाः एव पालयन्ति स्म
sp009-003121_Yugavatara_05	स्वार्थपराः दुरभिमानिनः विलासप्रियाश्च ते स्वधर्मीयेषु एव भीकरम् दौर्जन्यम् अत्याचारम् च प्रदर्शयन्ति स्म
sp009-003122_Yugavatara_05	बिजापुरशासकस्य अधीनाः सन्तः ते जनानाम् शोषणम् कुर्वन्ति स्म
sp009-003123_Yugavatara_05	कोण्डदेवः आदौ तत् उद्धस्तम् जनजीवनम् समीकर्तुम् इष्टवान्
sp009-003124_Yugavatara_05	अतः सः दण्डार्हान् उग्ररूपेण दण्डितवान्
sp009-003125_Yugavatara_05	कृषकाणाम् रक्षणम् प्रतिज्ञाय कृषेः प्रोत्साहनम् कृतवान्
sp009-003126_Yugavatara_05	गच्छता कालेन द्वादशसु अपि मावळाधीनेषु प्रदेशेषु सुव्यवस्था आगता
sp009-003127_Yugavatara_05	पूणेनगरम् प्रति आगमनानन्तरम् दादाजिः गणपतेः प्रतिष्ठापनाम् कारयित्वा मन्दिरम् निर्मापितवान्
sp009-003128_Yugavatara_05	शिवराजस्य वासार्थम् शोणभवनम् लाल्महल् निर्मापितवान्
sp009-003129_Yugavatara_05	न केवलम् तावत् पूणेनगरस्य शासनम् शिवराजस्य नाम्ना आरब्धवान्
sp009-003130_Yugavatara_05	शासनम् कथम् निर्वहणीयम् इति कोण्डदेवस्य मार्गदर्शनेन सम्यक् अवगच्छन् आसीत् शिवराजः
sp009-003131_Yugavatara_05	शहाजेः मूकसम्मतिः अत्र आसीत् इति कारणतः एव एतादृशानि कार्याणि शक्यानि अभवन्
sp009-003132_Yugavatara_05	शिवराजः दशवर्षीयः अभवत्
sp009-003133_Yugavatara_05	तदा बेङ्गलूरुनगरे स्थितः शहाजिः पुत्रदर्शनापेक्षया शिवराजम् बेङ्गलूरुम् प्रति आनायितवान्
sp009-003134_Yugavatara_05	पुत्रेण सह जीजाबायी अपि तत्र गतवती
sp009-003135_Yugavatara_05	शिवराजस्य शिक्षणेन अग्रिमः घट्टः तत्र प्राप्तव्यः आसीत्
sp009-003136_Yugavatara_05	बेङ्गलूरुनगरे तस्य सर्जनात्मकप्रतिभायाः विकासेन भवितव्यम् आसीत्
sp009-003137_Yugavatara_05	बिजापुरशासकस्य आधीन्ये सत्यपि स्वस्य शासनाधीने कर्णाटकप्रदेशे
sp009-003138_Yugavatara_05	शहाजिः हिन्दुवातावरणमेव पोषितवान् आसीत्
sp009-003139_Yugavatara_05	बेङ्गलूरुनगरम् तु बहुकालम् यावत् आदर्शहिन्दुसाम्राज्यम् इति ख्याते
sp009-003140_Yugavatara_05	विजयनगरसाम्राज्ये अन्तर्भूतम् आसीत् इत्यतः तस्य हिन्दुसाम्राज्यस्य सुगन्धः
sp009-003141_Yugavatara_05	शहाजिराजस्य राजधान्याम् अपि आघ्रातुम् शक्यः आसीत्
sp009-003142_Yugavatara_05	शहाजेः राजसभा विजयनगरस्य राजसभायाः लघुप्रतिबिम्बवत् आसीत्
sp009-003143_Yugavatara_05	विजयनगरसाम्राज्यस्य अधःपतनानन्तरम् तत्रत्याः आस्थानविद्वांसः मन्त्रणाकाराः राजनीति धुरन्धराः च निर्गतिकाः अभवन्
sp009-003144_Yugavatara_05	विजयनगरस्य आस्थानस्य रीतिनीतिम् शासनपद्धतिम् सत्सम्प्रदायान् च ते सम्यक् जानन्ति स्म
sp009-003145_Yugavatara_05	अन्यत्र गन्तुम् अशक्ताः ते हिन्दूनिष्ठस्य शहाजेः कृपायाः छत्रच्छायाम् आश्रितवन्तः
sp009-003146_Yugavatara_05	तस्य प्रासादे होमहवनानि देवकार्याणि विद्वत्सभाः वेदघोषाः च निरन्तरम् प्रचलन्ति स्म
sp009-003147_Yugavatara_05	शहाजिराजस्य दिनचर्या तु हिन्दुत्वमेव द्योतयति स्म
sp009-003148_Yugavatara_05	उषसि उत्थानम् अश्वत्थवृक्षस्य वन्दनम् सूर्यदर्शनम् स्नानम् पूजा इत्यादीनि नियतकर्माणि आसन् तस्य
sp009-003149_Yugavatara_05	बालः शिवराजः एतम् हिन्दूपरिसरम् नितराम् इष्टवान्
sp009-003150_Yugavatara_05	तत्रत्ये वातावरणे शिवराजस्य मनः प्रफुल्लम् अभवत्
sp009-003151_Yugavatara_06	तेषु दिनेषु महाराष्ट्रे कुत्रापि एतादृशम् वातावरणम् ऊहितुम् अपि शक्यम् न आसीत्
sp009-003152_Yugavatara_06	उत्तरे स्वतन्त्राः केचन रजपूतराजाः आसन्
sp009-003153_Yugavatara_06	किन्तु तैः हिन्दुराज्यव्यवहारः न रक्षितः आसीत्
sp009-003154_Yugavatara_06	तेषाम् आस्थानस्य स्वरूपम् संस्कृतिः शब्दावली इत्यादयः मोगलानाम् पद्धत्याः अन्धानुकरणरूपाः एव आसन्
sp009-003155_Yugavatara_06	न केवलम् ते शिवराजस्य पितामहः मालोजिः अपि स्वपुत्रयोः नामकरणम् मुसल्मानशैल्या शहाजिः इति
sp009-003156_Yugavatara_06	शरीफजिः इति च कृतवान् आसीत्
sp009-003157_Yugavatara_06	मुसल्मानजनानाम् तावान् प्रभावः हिन्दुगृहेषु आसीत्
sp009-003158_Yugavatara_06	एतादृशः विषयः अवमाननाय इति भावः एव कुत्रापि न आसीत्
sp009-003159_Yugavatara_06	प्रत्युत एतत् श्रेष्ठताम् द्योतयति इति भावयन्ति स्म ते
sp009-003160_Yugavatara_06	कर्णाटकात् ऋते हिन्दुस्थाने अन्यत्र कुत्रचित् अपि तादृशम् परिशुद्धम् हिन्दुवातावरणम् द्रष्टुम् शक्यम् न आसीत्
sp009-003161_Yugavatara_06	अतः शिवराजः हिन्दुसाम्राज्यस्य स्थापनायाः भव्याम् कल्पनाम् बेङ्गलूरुनगरे प्राप्तवान् इत्यत्र नास्ति सन्देहः
sp009-003162_Yugavatara_06	तेषु दिनेषु मैसूरुसंस्थानस्य रणधीरकण्ठीरवः नरसराजः हिन्दुसाम्राज्यस्य जयभेरीम् निनादितवान् आसीत्
sp009-003163_Yugavatara_06	हिन्दुधर्मस्य रक्षणार्थम् नरसिंहेन अवतारः गृहीतः अस्ति इति कन्नडजनाः वदन्ति स्म
sp009-003164_Yugavatara_06	तदीयः धर्मसंरक्षकः विजयनारसिंहः खड्गः सर्वत्र सुप्रसिद्धः आसीत्
sp009-003165_Yugavatara_06	चामुण्डायाः वरप्रसादरूपेण तद् आयुधम् नरसराजेन प्राप्तम् आसीत्
sp009-003166_Yugavatara_06	नरसराजः गोब्राह्मण प्रतिपालकः इति नाम्ना पूज्यः जातः आसीत्
sp009-003167_Yugavatara_06	यदा शिवराजः बेङ्गलूरुनगरे आसीत् तदा कण्ठीरवस्य नरसराजस्य पुण्यप्रभावः जातः एव स्यात्
sp009-003168_Yugavatara_06	तिरुपतेः कर्णाटकस्य च ऐतिहासिकस्थानानाम् दर्शनसमये
sp009-003169_Yugavatara_06	विजयनगरस्य भग्नावशेषाः शिवराजम् स्वकर्मकथाः श्रावितवन्तः इति भाति
sp009-003170_Yugavatara_06	स्वप्नस्य साकारीकरणे विफलाः विजयनगरवीराणाम् अतृप्ताः आत्मानः
sp009-003171_Yugavatara_06	शिवराजस्य कर्णे स्वस्य दुःखगाथाः उक्तवन्तः स्युः अपि
sp009-003172_Yugavatara_06	आ बाल्यात् असीमसाहसी ध्येयवादी शिवराजः एतत्सर्वम् अवलोकमानः
sp009-003173_Yugavatara_06	शृण्वन् च स्वस्य जीवनस्य ध्येयज्वालाम् प्रवर्तयितुम् अपेक्षितानाम् स्फोटकसामग्रीणाम् सङ्ग्रहणम् कृतवान् स्यात्
sp009-003174_Yugavatara_06	कालरूपे दर्पणे तेन विजयनगरसाम्राज्यम् आदर्शहैन्दवराज्यरूपेण दृष्टम् स्यात्
sp009-003175_Yugavatara_06	तेनैव तदीयम् आर्द्र हृदयम् पुलकितम् अपि स्यात्
sp009-003176_Yugavatara_06	तस्मात् एव न केवलम् शत्रुनाशनम्
sp009-003177_Yugavatara_06	अपि तु आदर्शहिन्दुसाम्राज्यस्य निर्माणम् कर्तुम् प्रेरणाम् प्राप्य विशुद्धायाः
sp009-003178_Yugavatara_06	भारतीयास्मितायाः आधारेण एकम् आदर्शपूर्णम् राज्यम् स्थापयितुम् सः शक्तवान्
sp009-003179_Yugavatara_06	बेङ्गलूरुनगरम् प्रति आगतवतः शिवराजस्य वर्षद्वयम् अतीतम्
sp009-003180_Yugavatara_06	तदा कदाचित् शहाजिराजेन बिजापुरम् प्रति गन्तव्यम् आपतितम्
sp009-003181_Yugavatara_06	तेन सह शिवराजः जीजाबायी दादाजिः च प्रस्थितवन्तः
sp009-003182_Yugavatara_06	ऐदम्प्राथम्येन बिजापुरे शिवराजस्य ध्येयनिष्ठायाः परीक्षाकालः समुपस्थितः
sp009-003183_Yugavatara_06	तस्याम् राजनगर्याम् सः प्रतिपदम् अद्भुतानि दृश्यानि पश्यन् आसीत्
sp009-003184_Yugavatara_06	प्रचण्डम् दुर्गम् गगनचुम्बीनि गोपुराणि वैभवसम्पन्नानि भवनानि सम्पद्भरिताः विपणयः
sp009-003185_Yugavatara_06	सुन्दराणि उद्यानानि इत्यादीनि तस्मिन् आश्चर्यम् अजनयन्
sp009-003186_Yugavatara_06	चक्रवर्तिनः अनुग्रहार्थम् जान्वोः आधारेण उपविश्य नमस्कारम् कुर्नीसात् कर्तुम् गच्छताम् अतिरथमहारथानाम् दर्शनात्
sp009-003187_Yugavatara_06	एवम् गच्छत्सु अनेके मराठवीराः अपि सन्ति इति अवगमनात् च तस्मिन् इतोऽपि आश्चर्यम् उत्पन्नम्
sp009-003188_Yugavatara_06	पिता शहाजिः अपि तथा गच्छन् आसीत् यत् तत् तु नितराम् आघातकरम् एव आसीत्
sp009-003189_Yugavatara_06	बान्धवाः समवयस्काः केचन किशोराः चापि तत्र तेन दृष्टाः
sp009-003190_Yugavatara_06	तत्रत्या सम्पत् वैभवम् स्थानमानदयश्च शिवराजम् आक्रष्टुम् प्रयतन्ते स्म
sp009-003191_Yugavatara_06	किन्तु किमर्थम् इति न ज्ञायते तस्मै तत्रत्य किमपि न अरोचत
sp009-003192_Yugavatara_06	बिजापुरस्य वैभवेन कृतम् निमन्त्रणम् शिवराजस्य हृदयेन न श्रुतम् एव
sp009-003193_Yugavatara_06	एतस्य किम् वा कारणम्
sp009-003194_Yugavatara_06	तत्रत्यम् सर्वम् अपि पारतन्त्र्योच्छिष्टेन युक्तम् आसीत्
sp009-003195_Yugavatara_06	तत् वैभवम् शिवराजस्य धर्मबान्धवानाम् रक्तेन सिक्तम् आसीत्
sp009-003196_Yugavatara_06	एकैकस्मिन् अपि दृश्ये दास्यस्य परकीयतायाः अभिमानशून्यतायाः च कृष्णच्छाया प्रसृता आसीत्
sp009-003197_Yugavatara_06	आत्मग्लानेः कलङ्कस्य च दुर्मिश्रणम् जातम् आसीत्
sp009-003198_Yugavatara_06	तत् सर्वम् दृष्ट्वा तस्य मनसि जुगुप्साभावः उत्पन्नः
sp009-003199_Yugavatara_06	तत्रत्यम् किमपि मास्तु इति अवदत् तदीयम् मनः
sp009-003200_Yugavatara_06	तेन न केवलम् बिजापुरस्य वैभवम् दृष्टम् अपि तु तस्य साम्राज्यस्य
sp009-003201_Yugavatara_06	पाशवीयम् सामर्थ्यम् अपि तेन सम्यक् अभिलक्षितम्
sp009-003202_Yugavatara_07	रक्कसतङ्गडगीयुद्धे विजयनगरस्य बृहत् सैन्यम् निगीर्य स्पर्धाह्वानम् कुर्वती स्थिता मुल्क्मैदान् महाभुषुण्डिः तत्र आसीत्
sp009-003203_Yugavatara_07	अन्तकस्य गुहा इव तस्याः क्रूरम् मुखम् उद्घाटितम् आसीत्
sp009-003204_Yugavatara_07	आदुर्गम् पङ्क्तिशः स्थितः सैनिकानाम् गणः बादशाहस्य विरोधम् कृत्वा
sp009-003205_Yugavatara_07	ध्वस्तानाम् विनष्टानाम् हृदयभेदिकाः घटनाः च
sp009-003206_Yugavatara_07	प्रतिक्षणम् शिवराजम् जागरयन्ति स्म यत् जागरूको भव जागरूको भव इति
sp009-003207_Yugavatara_07	अस्मान् विरुध्य दुस्साहसम् मा करोतु
sp009-003208_Yugavatara_07	जगद्विख्यातस्य विजयनगरस्य एव सर्वनाशः अभवत् इत्येतत् स्मर्यते खलु
sp009-003209_Yugavatara_07	एवम् स्थिते क्व भवान्
sp009-003210_Yugavatara_07	भवन्तम् भवदीयम् स्वप्नसाम्राज्यम् च क्षणाभ्यन्तरे गरितुम् शक्नुमः वयम्
sp009-003211_Yugavatara_08	अस्मान् विरुध्य यदि गम्येत तर्हि बहु हातव्यम् भवेत्
sp009-003212_Yugavatara_08	कष्टपरम्परा विपत् प्रतिक्षणम् मृत्युः इत्यादयः सम्मुखीकरणीयाः भवेयुः
sp009-003213_Yugavatara_08	भवताम् समग्रम् जीवनम् अन्धकारग्रस्तम् स्यात्
sp009-003214_Yugavatara_08	भवतः निर्धारम् पुनः परिशीलयतु
sp009-003215_Yugavatara_08	पुनश्च सर्वम् स्मरतु इति ते सर्वे भाययन्ति स्म इव
